లక్ష్యం.. ఐదు లక్షల మొక్కలు

వచ్చే హరితహారానికి అటవీ శాఖ నర్సరీల్లో పెంపకం



జీవామృతాన్ని పోస్తూ..

న్యూస్‌టుడే, సంగారెడ్డి టౌన్‌: అడవులు అంతరించి పోతుండటంతో పర్యావరణ సమతుల్యత దెబ్బతింటోంది. ఈ నేపథ్యంలో ప్రభుత్వం హరితహారం కార్యక్రమాన్ని ప్రతిష్ఠాత్మకంగా తీసుకుంది. ఈ కార్యక్రమంలో భాగంగా ప్రతి సంవత్సరం మొక్కలు నాటడంతోపాటు సంరక్షణకు ప్రాధాన్యం ఇస్తోంది. ప్రభుత్వ ఆదేశాలకు అనుగుణంగా అటవీశాఖ నర్సరీల్లో మొక్కలను సిద్ధం చేస్తోంది. మొక్కలు చక్కగా ఎదిగేలా ప్రత్యేకంగా జీవామృతం అందిస్తున్నారు.

జిల్లాలో ఐదు చోట్ల

జిల్లాలో ఆ శాఖ ఆధ్వర్యంలో ఐదు నర్సరీలు ఉన్నాయి. సంగారెడ్డి, జహీరాబాద్‌లో రెండు చొప్పున ఉండగా నారాయణఖేడ్‌లో ఒకటి ఉంది. ఆయా నర్సరీల్లో జూన్‌లో నాటేందుకు వీలుగా మొక్కల్ని సిద్ధం చేస్తున్నారు. ఐదు లక్షల మొక్కల్ని పెంచుతున్నారు.

ప్రతి మొక్కకూ అందించేలా..

ఆవుపేడ, గోమూత్రం, శనగపిండి, నల్లబెల్లం, పుట్టమన్ను, వేపపిండి, డీఏపీని తగు మోతాదులో నీటిలో కలిపి జీవామృతాన్ని తయారుచేస్తున్నారు. డ్రమ్ములో కలిపి తయారుచేసిన జీవామృతాన్ని చిన్నచిన్న డబ్బాల్లో పోసుకుని ప్రతి మొక్కకూ అందిస్తున్నారు. దీనివల్ల మొక్కలు ఎదుగుదల బాగా ఉండటంతోపాటు రోగాలు కూడా దరిచేరవని అధికారులు చెబుతున్నారు.

ఆయుర్వేద అవసరాలకు వీలుగా..

ఈ శాఖ ద్వారా ఏర్పాటుచేసిన నర్సరీల్లో అటవీజాతితో పాటు ఆయుర్వేద మొక్కల్ని పెంచుతున్నారు. అడవుల్లో ఖాళీ ప్రదేశాలను భర్తీ చేసేందుకు వీలుగా మొక్కల్ని నాటేందుకు సిద్ధం చేస్తున్నారు. జంతువులకు ఆహార కొరత లేకుండా మొక్కల్ని నాటనున్నారు. తులసి, కలబంద వంటి ఆయుర్వేద రకాలు ఇందులో ఉన్నాయి. మున్సిపాల్టీ ప్రాంతాల్లో పెరటి, రహదారుల వెంట నాటేందుకు వివిధ రకాల మొక్కలు జూన్‌ మాసానికి నాటేందుకు నర్సరీల్లో ఇప్పటి నుంచే సిద్ధం చేస్తున్నారు.

లక్ష్యానికి అనుగుణంగా..
-శ్రీధర్‌రావు, జిల్లా అటవీశాఖాధికారి

లక్ష్యానికి అనుగుణంగా మొక్కల్ని నర్సరీల్లో సిద్ధం చేస్తున్నాం. వర్షాకాలం ప్రారంభ సమయానికి మొక్కలు నాటేందుకు వీలుగా ఎదిగేలా మొక్కలకు జీవామృతాన్ని అందిస్తున్నాం. హరితహారం కార్యక్రమానికి నర్సరీల ద్వారా నాణ్యమైన మొక్కలను ప్రతి సంవత్సరం సరఫరా చేస్తున్నాం. అటవీ ప్రాంతాల్లో ఖాళీ ప్రదేశాల్లోనూ తమ శాఖ ఆధ్వర్యంలో మొక్కల్ని నాటుతున్నాం.

లారీలను సకాలంలో ఖాళీ చేయించాలి



మాట్లాడుతున్న అదనపు పాలనాధికారి రమేశ్‌

మెదక్‌ టౌన్‌, న్యూస్‌టుడే: బియ్యం గోదాంల వద్ద ఎక్కువ లారీలు నిలిచి ఉండకుండా వాహనాలు రాగానే వెంటనే ఖాళీ చేసేలా తగిన చర్యలు తీసుకోవాలని అదనపు పాలనాధికారి రమేశ్‌.. హమాలీ గుత్తేదారు, అధికారులకు సూచించారు. శుక్రవారం అదనపు పాలనాధికారి కార్యాలయంలో పౌరసరఫరాల శాఖ, క్వాలిటీ కంట్రోల్‌ అధికారులు, హమాలీ గుత్తేదారులు, గోదాం ఇన్‌ఛార్జులతో నిర్వహించిన సమీక్ష సమావేశంలో ఆయన మాట్లాడారు. సీఎంఆర్‌ బియ్యం పంపించడంలో వేగం పెంచాల్సి ఉందన్నారు. హమాలీ కార్మికుల సమస్యల పరిష్కారానికి చర్యలు తీసుకోవాలన్నారు. నాణ్యమైన బియ్యం సేకరించి తరలింపును వేగవంతం చేయాలని క్వాలిటీ కంట్రోల్‌ అధికారులకు సూచించారు. వానాకాలం, యాసంగి 2021-22 సంవత్సరానికి సంబంధించిన సీఎంఆర్‌ సేకరణ లక్ష్యం పూర్తి చేయాలని అధికారులను ఆదేశించారు. తిరస్కరించిన బియ్యాన్ని వెంటనే గోదాంల నుంచి రైస్‌మిల్లర్లు తీసుకెళ్లేలా చూడాలన్నారు. సమావేశంలో పౌరసరఫరాల శాఖ మేనేజర్‌ శ్రీనివాస్‌, బఫర్‌ గోదాం ఇన్‌ఛార్జులు, క్వాలిటీ కంట్రోల్‌ అసిస్టెంట్లు, హమాలీ గుత్తేదారులు పాల్గొన్నారు.

పునర్వినియోగం.. నవోత్తేజం

నేడు ప్రపంచ రీసైక్లింగ్‌ డే



పోర్టబుల్‌ హేచరీస్‌ వ్యవస్థ

న్యూస్‌టుడే, సిద్దిపేట: మదిలో మెదిలే ఓ చక్కటి ఆలోచనతో ఎన్నో అద్భుతాలు సృష్టించవచ్చు. తక్కువలో ఎక్కువను చూపవచ్చు. అందుకు ప్రతీది కీలకమే. అత్యధిక శాతం మంది ఒక వస్తువు లేదా ఉత్పత్తి వినియోగం తరువాత పక్కన పడవేయడం పరిపాటిగా మారుతోంది. పునర్వినియోగంతో కలిగే ప్రయోజనాలు విస్మరిస్తుంటారు. అయితే అందుకు భిన్నంగా పలువురు.. వస్తువుల పునర్‌ వినియోగం(రీసైక్లింగ్‌)తో పర్యావరణ హితాన్ని కాంక్షించవచ్చని చెబుతున్నారు. తక్కువ ఖర్చుతో ఎన్నో వాటిని తయారీ చేయవచ్చని నిరూపిస్తున్నారు. సృజనాత్మకంగా ఆలోచిస్తే.. వృథా వస్తువంటూ ఉండబోదు. వ్యర్థాలతో సరికొత్త ఆవిష్కరణలు సృష్టించవచ్చు. నేడు గ్లోబల్‌ రీసైక్లింగ్‌ డే (ప్రపంచ పునర్వినియోగ దినోత్సవం) సందర్భంగా ‘న్యూస్‌టుడే’ ప్రత్యే కథనం.



చేపల కొలను..

డిగ్రీ కళాశాల ఆదర్శం

సిద్దిపేట స్వయం ప్రతిపత్తి కలిగిన ప్రభుత్వ డిగ్రీ కళాశాల.. అనేక అంశాల్లో మేటిగా నిలుస్తోంది. బోధనా బృందం.. యువ విద్యార్థులను వివిధ రూపాల్లో ప్రోత్సహిస్తున్న తీరు సత్ఫలితాల సాధనకు ఉపకరిస్తోంది. బీఎస్సీ (ఎఫ్‌జడ్‌సీ), పీజీ మత్స్యశాస్త్ర విభాగాలకు చెందిన 20 మంది విద్యార్థులు.. అధ్యాపకుల సాయంతో వృథాగా ఇంటి వద్ద ఉండే వస్తువులతో రీసర్క్యూలేటరీ ఆక్వా సిస్టం (పునర్వినియోగ ఆక్వా వ్యవస్థ) రూపొందించారు. ఇది ఎంతోమందికి మార్గదర్శకంగా నిలుస్తోంది. గత ఏడాది ఆక్వా షో సందర్భంగా కళాశాల ఆవరణలోని కొలనులో చేపల పెంపకంలో భాగంగా ఇంట్లో ఉండే పాత ప్లంబింగ్‌ పైపులతో తయారీ చేశారు. పునర్వినియోగ ఆక్వా వ్యవస్థతో చేపల కొలనులో చేపలు, దానికి అనుబంధంగా మొక్కలు పెంచుతున్నారు. మరోటి పోర్టబుల్‌ హేచరీస్‌ ద్వారా చేప పిల్లల ఉత్పత్తికి సంబంధించిన నమూనాను రూపొందించారు. అందుకు వృథాగా ఉండే డ్రమ్ములు, పైపులు వినియోగించారు. కొలనులో చేపల పెంపకం ద్వారా నీరు కలుషితమవుతుంటుంది. ఆ నీటిని వృథా  పోనీయకుండా.. పునర్వియోగం దిశగా చిన్న డ్రమ్ముల సాయంతో నీటి శుద్ధి యంత్రాన్ని రూపొందించారు. ఇదో సహజ వడపోత విధానం. ఇవే ప్రత్యక్ష ఉదాహరణలుగా విద్యార్థులను ఆవిష్కరణల వైపు ప్రోత్సహిస్తున్నట్లు మత్స్యశాస్త్ర విభాగాధిపతి, అసిస్టెంట్‌ ప్రొఫెసర్‌ డా. పి.అయోధ్యరెడ్డి వివరించారు.

ఆయిల్‌పామ్‌ లక్ష్యాన్ని చేరండి

పాలనాధికారి ప్రశాంత్‌ జీవన్‌ పాటిల్‌ 



మాట్లాడుతున్న ప్రశాంత్‌ జీవన్‌ పాటిల్‌, ఉద్యానశాఖ అధికారిణి రామలక్ష్మి, శివప్రసాద్‌

సిద్దిపేట, న్యూస్‌టుడే: జిల్లాలో ఆయిల్‌పామ్‌ సాగు లక్ష్యాన్ని చేరేందుకు అధికారులు సమన్వయంతో కృషి చేయాలని జిల్లా పాలనాధికారి ప్రశాంత్‌ జీవన్‌ పాటిల్‌ ఆదేశించారు. సిద్దిపేట కలెక్టరేట్‌లో జిల్లాలోని వ్యవసాయ, ఉద్యాన శాఖలు, ఆయిల్‌ఫెడ్‌ కార్పొరేషన్‌ అధికారులు, ఏవో, ఏడీవో, ఏఈవోలతో శుక్రవారం సమీక్ష నిర్వహించారు. ఈ సందర్భంగా ఆయన మాట్లాడుతూ.. సాగులో పురోగతి సాధించడంపై అధికారులను అభినందించారు. అదే ఉత్సాహంతో మార్చి 31వ తేదీలోపు నిర్దేశిత లక్ష్యాన్ని చేరాలన్నారు. క్షేత్రస్థాయిలో పర్యటించి రైతులకు అవగాహన కల్పించాలన్నారు. ఆయిల్‌పామ్‌ దైనందిని రైతులకు అందించాలన్నారు. అందుబాటులో ఉంటూ ఎప్పటికప్పుడు సమస్యలను పరిష్కరించాలన్నారు. పనుల్లో అలసత్వం వహిస్తే కఠిన చర్యలు తప్పవని హెచ్చరించారు. వచ్చే సమావేశంలోపు మరింత పురోగతి కనిపించాలన్నారు. జిల్లా వ్యవసాయ అధికారి శివప్రసాద్‌, ఉద్యానశాఖ అధికారిణి రామలక్ష్మి, ఆయిల్‌ఫెడ్‌ మేనేజర్‌ సుధాకర్‌ ఉన్నారు.

జాతీయ రహదారి.. ఇరుగ్గా మారి

అవస్థలు పడుతున్న వాహనదారులు



జాతీయ రహదారిపై నిలిపిన ద్విచక్రవాహనాలు

న్యూస్‌టుడే, నర్సాపూర్‌: పట్టణం మీదుగా ఉన్న మెదక్‌- నర్సాపూర్‌- హైదరాబాద్‌ (765-డి) జాతీయ రహదారి వ్యాపారుల తీరుతో ఇరుగ్గా మారుతోంది. ఎప్పుడు ఏవైపు నుంచి ప్రమాదం ముంచుకొస్తుందోనని స్థానికులు భయపడుతున్నారు. జాతీయ రహదారిపై పాదబాటలను సైతం ఆక్రమించి కొందరు వ్యాపారులు ఇష్టారీతిగా వ్యవహరిస్తున్నారు. ఎప్పుడూ రద్దీగా ఉండే పట్టణంలో తరచూ ప్రమాదాలు జరుగుతున్నా పుర అధికారులు, పోలీసులు పట్టించుకోవడం లేదన్న విమర్శలున్నాయి. శుక్రవారం సంత రోజు పరిస్థితి మరీ దారుణంగా మారుతోంది.

నర్సాపూర్‌లో హైదరాబాద్‌ వైపు విద్యుత్తు ఉపకేంద్రం నుంచి మెదక్‌ మార్గంలో అమ్మ ఆసుపత్రి వరకు వంద అడుగుల వెడల్పుతో విస్తరించిన రోడ్డుకు ఇరువైపులా మూడు మీటర్ల చొప్పున పాదబాటలు ఏర్పాటు చేశారు. ప్రజలు ప్రమాదాల బారిన పడకుండా ఇనుప గ్రిల్స్‌ను సైతం బిగించారు. కొందరు వ్యాపారులు మాత్రం కొన్నిచోట్ల వాటిని తొలగించారు. జాతీయ రహదారి పక్కన దుకాణాల ముందున్న పాదబాటలను కొందరు దుకాణాల వారు ఆక్రమించడంతో ఇరుగ్గా మారింది. మరికొందరు సామగ్రిని పాదబాటలపైనే పెడుతున్నారు. చిరు వ్యాపారులు రోడ్ల పక్కనే దుస్తులు అమ్ముతున్నారు. పండ్లు, పూల దుకాణాలను ఏర్పాటు చేస్తున్నారు. కొన్ని దుకాణాల యజమానులు టీ, పానీపూరి, మిర్చి విక్రయించే వారికి అద్దెకు ఇస్తున్నారు. వాహనాల మెకానిక్‌లు సైతం ఫుట్‌పాత్‌లపైనే మరమ్మతులు చేస్తున్నారు. దుకాణాల ముందు మెట్లు నిర్మిస్తున్నారు. నీడ కోసం, వర్షం పడినప్పుడు నీరు రాకుండా రేకుల షెడ్లను ఏర్పాటు చేస్తుండగా నడకదారులు కుంచించుకుపోయాయి. పట్టణంలో ప్రత్యేకంగా వాహనాలు నిలిపేందుకు పార్కింగ్‌ స్థలాలు లేవు. జాతీయ రహదారి నిర్మాణం సమయంలోనే ఇనుప గ్రిల్స్‌ ముందు మూడు అడుగుల మేర పెయింటింగ్‌ వేశారు. దాని పరిధిలోనే ద్విచక్రవాహనాలు, కార్లు నిలపాల్సి ఉంది. తెల్లవారుజామునే పరిశ్రమల్లో పనికి వెళ్లే కార్మికులు, ఇతర పనులపై వస్తున్న వారు వాహనాలను ఇక్కడే నిలుపుతున్నారు. తరవాత వచ్చే వారంతా రోడ్లపైన ఆపుతున్నారు. దుకాణాల్లోకి సామగ్రిని తరలించే రవాణా వాహనాలు వచ్చినప్పుడు మరిన్ని ఇబ్బందులు కలుగుతున్నాయి.

చర్యలు తీసుకుంటాం..
- వెంకట్‌ గోపాల్‌, కమిషనర్‌

పురపాలిక సాధారణ సమావేశంలో పలువురు కౌన్సిలర్లు ఈ సమస్యను ప్రస్తావించారు. పాదబాటలు, జాతీయ రహదారిపై ఆక్రమణలతో దారి ఇరుగ్గా మారి ప్రమాదాలు జరుగుతున్నాయి. ఆక్రమణదారులకు తాఖీదులు ఇస్తాం. వారిలో మార్పు రాకుంటే టాస్క్‌ఫోర్స్‌ కమిటీ ఆధ్వర్యంలో తొలగింపు చర్యలు చేపడతాం.

మహిళ ఆరోగ్యమే సమాజానికి మేలు

జడ్పీ అధ్యక్షురాలు రోజాశర్మ



మాట్లాడుతున్న రోజాశర్మ, చిత్రంలో అదనపు పాలనాధికారి, తదితరులు

చిన్నకోడూరు, న్యూస్‌టుడే: మహిళలు ఆరోగ్యంగా ఉంటేనే కుటుంబం, సమాజం బాగుంటుందని జడ్పీ అధ్యక్షురాలు రోజాశర్మ, జిల్లా అదనపు పాలనాధికారి ముజామ్మిల్‌ఖాన్‌ సూచించారు. చిన్నకోడూరు మండలంలోని చంద్లాపూర్‌, విఠలాపూర్‌ గ్రామాల్లో శుక్రవారం రుతుప్రేమపై మహిళలకు డాక్టర్‌ శాంతితో కలిసి అవగాహన కల్పించారు. ఈ సందర్భంగా రోజాశర్మ మాట్లాడుతూ.. మహిళలకు సంబంధించిన రుతుస్రావం అంశంపై బహిరంగంగా చర్చించుకోవడం విజయానికి తొలిమెట్టుగా భావించాలన్నారు. మార్కెట్లో లభించే శానిటరీ ప్యాడ్లు, డైపర్ల స్థానంలో పర్యావరణానికి హాని చేయకుండా పునర్వినియోగమయ్యే వాటిని వినియోగించాలన్నారు. మహిళలకు చైతన్యం కల్పించడంతో పాటు వారి ఆరోగ్య సంరక్షణలో భాగంగా మంత్రి హరీశ్‌రావు ప్రత్యేక చొరవతో సిద్దిపేట జిల్లాలో రుతుప్రేమ కార్యక్రమానికి అంకుర్పారణ చేయడం అభినందనీయమన్నారు. అనంతరం ప్రతిజ్ఞ నిర్వహించి మహిళలకు క్లాత్‌ ప్యాడ్లు, కప్స్‌ పంపిణీ చేశారు. గ్రామాల్లోని మహిళ సంఘాల సభ్యులకు రూ.24 లక్షల వడ్డీ లేని రుణాలకు సంబంధించిన ప్రొసీడింగ్‌ పత్రాలను అందజేశారు. కార్యక్రమంలో సర్పంచులు చంద్రకళ, నవీన్‌, ఎంపీటీసీ సభ్యులు దుర్గారెడ్డి, సునీత, ఏఎంసీ ఛైర్మన్‌ కొండం వనిత, డీపీవో దేవకిదేవి, జిల్లా బీసీ సంక్షేమశాఖ అధికారిణి సరోజ తదితరులు పాల్గొన్నారు.

హక్కులపై అవగాహన ఉండాలి

జిల్లా న్యాయసేవాధికార సంస్థ ఛైర్మన్‌



మాట్లాడుతున్న డా.టి.రఘురాం

సిద్దిపేట టౌన్‌, న్యూస్‌టుడే: బాలలు, మహిళలకు సంబంధించి చట్టాలపై ప్రజల్లో అవగాహన పెరిగినప్పుడే లైంగిక, గృహహింస దాడులు తగ్గుతాయని జిల్లా న్యాయసేవాధికార సంస్థ ఛైర్మన్‌ డా.టి.రఘురాం అన్నారు. చట్టం పురుషులకు, మహిళలకు సమాన హక్కులు కల్పించిందన్నారు. గృహహింస జరుగుతున్నప్పుడు బాధితులే ఫిర్యాదు చేయనవసరం లేదని, ఎవరైనా ఫిర్యాదు చేయవచ్చన్నారు. జిల్లా న్యాయసేవాధికార సంస్థ ఆధ్వర్యంలో భరోసా, స్నేహిత కేంద్రాల సహకారంతో శుక్రవారం రాత్రి విపంచి కళానిలయంలో మహిళలు, బాలల హక్కులపై అవగాహన కల్పించారు. ఈ సందర్భంగా ఆయన మాట్లాడారు. చట్టం గుర్తించిన హక్కులను కాపాడేందుకు ప్రభుత్వం కృషి చేస్తుందని, ప్రతి ఒక్కరూ చట్టాలపై అవగాహన పెంచుకుని హక్కుల సాధనకు పోరాడాలన్నారు. జిల్లా న్యాయసేవాధికార సంస్థ కార్యదర్శి స్వాతిరెడ్డి మాట్లాడుతూ శిశువు గర్భంలో ఉన్నప్పటి నుంచే హక్కులు ప్రారంభమవుతాయన్నారు. యువతకు ఏదైనా అన్యాయం జరిగితే ధైర్యంగా ముందుకు రావాలని జిల్లా న్యాయసేవాధికార సంస్థలో ఫిర్యాదు చేస్తే తగిన సహాయ సహకారాలు పొందవచ్చన్నారు. యువత సైతం హక్కులతో పాటు బాధ్యతలు కూడా తెలిసి ఉండాలన్నారు. శిక్షణ ఐఏఎస్‌ ఫైజాన్‌ అహ్మద్‌ మాట్లాడుతూ సమాజంలో ప్రతి ఒక్కరికి చదువుకునే హక్కు ఉందని, దాన్ని హరించే హక్కు ఎవరికీ లేదన్నారు. పోలీసుశాఖ ఆధ్వర్యంలో మహిళలు, బాలల హక్కుల సంరక్షణకు అనేక చర్యలు తీసుకుంటున్నామని అదనపు డీసీపీ మహేందర్‌ వివరించారు. కార్యక్రమంలో జూనియర్‌ సివిల్‌ జడ్జి శ్రావణియాదవ్‌, స్వార్డ్‌ స్వచ్ఛంద సంస్థ సీఈవో శివకుమారి, ట్రాఫిక్‌ ఏసీపీ ఫణిందర్‌, భరోసా, స్నేహిత సిబ్బంది, ప్రభుత్వ మహిళా డిగ్రీ కళాశాల విద్యార్థినులు పాల్గొన్నారు.

అత్తింటి వేధింపులతో యువకుడి ఆత్మహత్య



అక్కన్నపేట(హుస్నాబాద్‌ గ్రామీణం), న్యూస్‌టుడే: అత్తింటివారి అవమానాలు, వేధింపులతో మనస్థాపానికి గురైన యువకుడు గుగులోతు చాపనాయక్‌ అలియాస్‌ రాజునాయక్‌(30) బలవన్మరణానికి పాల్పడ్డాడు. అక్కన్నపేట మండలం చాపగానితండాలో జరిగిన ఈ ఘటనపై మృతుని కుటుంబ సభ్యులు, ఎస్సై వివేక్‌ తెలిపిన వివరాలు.. చాపగానితండాకు చెందిన చాపనాయక్‌కు అక్కన్నపేట పరిధిలోని చెరువుముందు తండాకు చెందిన రాజేశ్వరి(లావణ్య)తో నాలుగేళ్ల క్రితం వివాహమైంది. ఇద్దరూ కరీంనగర్‌లోని శాంతినగర్‌లో నివాసం ఉంటున్నారు. కూలీ పనిచేస్తూ ఉపాధి పొందుతున్నారు. వారి మధ్య తరచూ గొడవలు జరిగాయి. పలుమార్లు పెద్దమనుషుల సమక్షంలో పంచాయతీలు చేశారు. కొన్ని రోజులుగా ఇద్దరు వేర్వేరుగా ఉంటున్నారు. అతడు స్వగ్రామానికి రాగా ఆమె అక్కడే ఉన్న పుట్టింటికి వెళ్లింది. 10 రోజుల క్రితం రాజేశ్వరి తన భర్తకు కోర్టు నుంచి విడాకుల నోటీస్‌ పంపించింది. ఈ విషయమై అడిగేందుకు అతడు రెండు రోజుల క్రితం కరీంనగర్‌లో ఉంటున్న అత్తింటికి వెళ్లాడు. అక్కడ భార్య, అత్త, మామ, బావమరిది అందరూ కలిసి తిట్టడంతోపాటు కొట్టారు. అవమానించి వెళ్లగొట్టారు. ఇంటికి వచ్చిన అతడు జరిగిన విషయాన్ని తల్లిదండ్రులకు చెప్పి బాధపడ్డాడు. ఈ నెల 16న రాత్రి తన వ్యవసాయ బావివద్దకు వెళ్లి చెట్టుకు ఉరేసుకున్నాడు. విషయం తెలుసుకున్న కుటుంబ సభ్యులు, తండావాసులు అక్కడికి వెళ్లేసరికే మృతిచెందాడు. అత్త, మామ, బామ్మర్దితో పాటు భార్య కొట్టడంతో పాటు వేధించడం వల్లనే తన కుమారుడు ఆత్మహత్యకు పాల్పడ్డాడని పేర్కొంటూ చాపనాయక్‌ తల్లి కనకమ్మ పోలీసులకు ఫిర్యాదు చేసింది. ఈ మేరకు కేసు నమోదు చేసిన పోలీసులు దర్యాప్తు చేస్తున్నారు.

పది పరీక్షలకు సీసీ కెమెరాల నిఘా



పదో తరగతి పరీక్షలు పకడ్బందీగా నిర్వహించేందుకు జిల్లా విద్యాశాఖ సమాయత్తమైంది. ఏప్రిల్‌ 3 నుంచి జరిగే ఈ పరీక్షల నిర్వహణ కోసం పరీక్ష కేంద్రాలను గుర్తించింది. సీసీ కెమెరాల నిఘాలో పరీక్షలు జరగనున్నాయి. జిల్లాలో 118 పరీక్ష కేంద్రాలు ఏర్పాటు చేయనుండగా.. 54 చోట్ల సీసీ కెమెరాలు ఉన్నట్లు గుర్తించారు. అన్ని కేంద్రాల్లోనూ పరీక్షల సమయానికి పూర్తి స్థాయిలో వీటిని ఏర్పాటు చేయాలి. ఈ దిశగా చర్యలు తీసుకోవాలని సంబంధిత ప్రధానోపాధ్యాయులకు విద్యాశాఖ ఆదేశాలు జారీ చేసింది. సీసీ కెమెరాలు లేని 64 పాఠశాలల్లో ఏర్పాటు చేసేలా విద్యాశాఖ కసరత్తు ప్రారంభించింది. ప్రశ్నాపత్రాలు తెరిచే గది, వరండాతో పాటు మరో చోట మూడు కెమెరాలను ఈ కేంద్రాల్లో అమర్చనున్నారు. మరో రెండు రోజుల్లో ఈ ప్రక్రియ ప్రారంభం కానుంది. ఏప్రిల్‌ 2వ తేదీ వరకు అన్ని చోట్లా అమర్చనున్నారు. కాపీయింగ్‌ జరగకుండా అధికారులు చర్యలు తీసుకుంటున్నారు. సీసీ కెమెరాల పర్యవేక్షణలో పరీక్షలు పకడ్బందీగా నిర్వహిస్తామని జిల్లా విద్యాధికారి రాజేష్‌ ‘న్యూస్‌టుడే’తో తెలిపారు.

న్యూస్‌టుడే, సంగారెడ్డి మున్సిపాలిటీ

తల్లితో అసభ్య ప్రవర్తన.. కుమారుడికి కారాగార శిక్ష

సిద్దిపేట: మద్యానికి బానిసగా మారిన ఓ కుమారుడు నడీడు వయసు దాటిన కన్న తల్లితో అసభ్యకరంగా ప్రవర్తించగా రెండేళ్ల కఠిన కారాగార శిక్ష, రూ.3 వేలు జరిమానా విధిస్తూ సిద్దిపేట న్యాయమూర్తి సల్మా ఫాతిమా శుక్రవారం తీర్పునిచ్చారు. వన్‌టౌన్‌ సీఐ బిక్షపతి తెలిపిన వివరాలు.. సిద్దిపేటలోని ఓ కాలనీకి చెందిన మహిళకు నలుగురు కుమార్తెలు, ఇద్దరు కుమారులు. అందరికీ వివాహాలయ్యాయి. చిన్న కుమారుడు తన భార్యను వేధించడంతో ఆరేళ్ల కిందట పిల్లలతోసహా పుట్టింటికి వెళ్లిపోయింది. తరవాత తల్లిని వేధించసాగాడు. ఆమె 2020లో ఫిర్యాదు చేసింది. సీఐ సైదులు, ఎస్‌ఐ రవీందర్‌ దర్యాప్తు చేశారు. నిందితుణ్ని కోర్డులో ప్రవేశపెట్టగా నేరం రుజువు కావడంతో శిక్ష ఖరారైంది.

‘భగీరథ’కు ప్రత్యామ్నాయం 130 ఏళ్ల బావి



నీటి కోసం బండ్లపై రాక

న్యూస్‌టుడే, నారాయణఖేడ్‌: మానవుల మనుగడకు జలమే ఆధారం. దీన్ని గ్రహించిన పూర్వికు కరవు కాటకాలు ఏర్పడే ప్రాంతాల్లో, నీటి వనరులు లేని ఊళ్లలో బావులు తవ్వించారు. కొన్నిచోట్ల బావులు శిథిలమై నిరుపయోగంగా ఉన్నాయి. మరికొన్నిచోట్ల ప్రాముఖ్యాన్ని, ప్రజల అవసరాన్ని గుర్తించి స్థానికులు దశాబ్దాల తరబడి కాపాడుకుంటున్నారు. సంగారెడ్డి జిల్లా నారాయణఖేడ్‌ మండలం చాప్టా(కె)లోని కామక్కబావికి విశిష్టమైన చరిత్ర ఉంది. కరవు, కాటకాల సమయాల్లో వేలాది మంది దప్పిక తీర్చింది. దాదాపు 130 ఏళ్ల కిందట దుర్భిక్ష పరిస్థితులు ఏర్పడ్డాయి. స్థానిక భూస్వామి శేషారావు దేశ్‌ముఖ్‌ గ్రామస్థుల దప్పిక తీర్చడానికి, పంటల సాగుకు సొంత భూమిలో బావులను తవ్వారు. ఆయన ముగ్గురు కుమార్తెల్లో ఒకరైన కామక్క పేరిట బావి తవ్వించారు. నీళ్లు పుష్కలంగా పడ్డాయి. లోపల రాళ్ల కట్టడం, మెట్లు ఉన్నాయి. కామక్క బావికి ఓవైపు మహాదేవి ఆలయం ఉంది. బసవేశ్వరుడు, నంది విగ్రహాలు విరాజిల్లుతున్నాయి. అప్పటినుంచి ఎంతటి కరవొచ్చినా కల్పతరువులా బావి నీరు అందుతోందని పెద్దలు చెబుతున్నారు. వేసవిలోనూ నిండుగా నీరుండటం విశేషం. మిషన్‌ భగీరథ పథకంతో మూడేళ్లుగా ఇంటింటికీ కుళాయిల ద్వారా తాగునీరు సరఫరా అవుతోంది. వివిధ కారణాలతో సరఫరా కాని రోజుల్లో బిందెలు, డబ్బాలు పట్టుకొని ఈ బావి వద్దకు వచ్చి నీళ్లు నింపి తీసుకెళ్తారు. పశవులకూ నీటిని చేది పోస్తారు. వానా కాలంలో పూర్తిగా నిండి పొర్లిపోతుంది. నీరు తాగడానికి రుచికరంగా ఉంటాయి. అధికారులు సైతం పరీక్షించి తాగడానికి అనువైనవని తేల్చారు. శేషారావు దేశ్‌ముఖ్‌ వంశీయులు వివిధ ప్రాంతాల్లో ఉన్నా బావి కారణంగా వారికి ఇప్పటికీ గుర్తింపు ఉంది.



వేసవిలోనూ బావిలో నీళ్లు

పెరిగిన లక్ష్యం.. యువతకు ప్రయోజనం

మైనార్టీ కార్పొరేషన్‌ ద్వారా అదనపు యూనిట్లు



న్యూస్‌టుడే, సంగారెడ్డి టౌన్‌, జోగిపేట: మైనార్టీ యువతకు స్వయం ఉపాధి కల్పించాలన్న లక్ష్యంతో ప్రభుత్వం రాయితీ రుణాలు అందజేస్తోంది. గతేడాది డిసెంబరులో దరఖాస్తులు సైతం స్వీకరించారు. ఆరు సంవత్సరాల తర్వాత స్వయం ఉపాధి యూనిట్లకు దరఖాస్తులు ఆహ్వానించడంతో భారీ స్పందన వచ్చింది. అభ్యర్థులు మీసేవా కేంద్రాలకు వరుస కట్టారు. యూనిట్లు వందల్లో ఉంటే దరఖాస్తులు వేలల్లో వచ్చాయి. పోటీని దృష్టిలో ఉంచుకుని అదనపు లక్ష్యాలను కేటాయిస్తూ ప్రభుత్వం తాజాగా ఉత్తర్వులు జారీ చేసిన నేపథ్యంలో కథనం.

11,157 దరఖాస్తులు

జిల్లా జనాభా 15.27 లక్షలు కాగా.. వీరిలో మైనార్టీలు 2.49 లక్షలు. ఈ ఆర్థిక సంవత్సరం మైనార్టీ యువతకు స్వయం ఉపాధి పథకాల కోసం 273 యూనిట్లు లక్ష్యంగా నిర్దేశించగా అంచనాకు మించి దరఖాస్తులు రావడం గమనార్హం. 11,157 దరఖాస్తులు అందటంతో లబ్ధిదారుల గుర్తింపు అధికారులకు పరీక్షగా మారింది. తాజాగా అదనపు లక్ష్యాన్ని కేటాయించడంతో యువతకు ప్రయోజనం చేకూరనుంది. ఇప్పటికే నిర్దేశించిన లక్ష్యానికి అదే స్థాయిలో అదనపు కేటాయింపులు చేయడంతో యూనిట్ల సంఖ్య రెట్టింపు కానుంది. 546 మందిని రాయితీ యూనిట్లకు ఎంపిక చేయనున్నారు.

రాయితీ రూ.5.36 కోట్లు

జిల్లాకు కేటాయించిన యూనిట్లతో కలిపితే లబ్ధిదారులకు రూ.5.36కోట్లు రాయితీ రూపంలో అందుతుంది. యూనిట్లను రెండు కేటగిరీలుగా విభజించారు. మొదటి కేటగిరీలో యూనిట్‌ విలువలో రాయితీ 80శాతం ఉంటుంది. తాజా ఉత్తర్వుల ప్రకారం ఈ కేటగిరీలో జిల్లాకు 382 యూనిట్ల కేటాయించగా రాయితీ రూ.3.06కోట్లు అందజేస్తారు. రెండో కేటగిరీలో ఎంపికైన వారికి యూనిట్‌ విలువలో 70శాతం రాయితీ ఉంటుంది. జిల్లాకు 164 యూనిట్లకు రూ.2.30కోట్లు రాయితీ కింద కేటాయించారు. రాయితీపోను మిగతా మొత్తం బ్యాంకు రుణం లేదా లబ్ధిదారు వాటాధనం కింద భరించేందుకు వెసులుబాటు కల్పించారు.

సద్వినియోగం చేసుకోవాలి: అరుణ్‌కుమార్‌, జిల్లా మైనార్టీ సంక్షేమాధికారి

స్వయం ఉపాధి కోసం ఇస్తున్న రాయితీ పథకాలను సద్వినియోగం చేసుకోవాలి. ప్రభుత్వం మంజూరు చేసిన అదనపు యూనిట్లకు ఇప్పటికే దరఖాస్తు చేసిన వారిలో అర్హులను ఎంపిక చేస్తాం. తాజాగా మంజూరైన యూనిట్లకు అర్హుల ఎంపికకు ఎంపీడీవోలు, పురపాలక కమిషనర్లు ముఖాముఖి నిర్వహిస్తారు. దరఖాస్తుదారులకు ఏమైనా సందేహాలు ఉంటే 90321 22939 నంబరుకు సంప్రదించాలి.

ఊరూరా అడ్డా.. ఏదీ అడ్డుకట్ట?

మద్యం గొలుసు దుకాణాల నియంత్రణ పట్టించుకోని ఆబ్కారీ శాఖ



చిన్నకోడూరులో రహదారి పక్కనే నిర్వహిస్తున్న గొలుసు దుకాణం

న్యూస్‌టుడే, నంగునూరు, చిన్నకోడూరు,  సిద్దిపేట అర్బన్‌: జిల్లాలోని నంగునూరు, చిన్నకోడూరు, సిద్దిపేట, బెజ్జంకి, అక్కన్నపేట, మద్దూరు, దూల్మిట్ట, సిద్దిపేట, అర్బన్‌, నారాయణరావుపేట మండలలాలతోపాటు పలు ప్రాంతాల్లో మద్యం గొలుసు దుకాణాలు పుట్టగొలుగుల్లా పుట్టుకొస్తున్నాయి. గ్రామాలు, తండాల్లో 24 గంటలూ.. మద్యం ఏరులై పారుతోంది. కిరాణా దుకాణం, దాబాలు, టీకొట్లు.. అనే తేడా లేకుండా అమ్మకాలు చేపడుతున్నారు. ఫలితంగా గ్రామాల్లోని చాలా కుటుంబాలు ఆర్థికంగా చితికిపోవడం, రోగాల బారిన పడటం, ప్రమాదాలు, మరణాలు, గొడవలు, హత్యలు, ఆత్మహత్యలు ఇలా దుష్పరిణామాలు చోటుచేసుకుంటున్నాయి. ఈ నేపథ్యంలో కథనం.

లోపాయికారి ఒప్పందం

జిల్లాలో 499 గ్రామ పంచాయతీలు ఉన్నాయి. ఒక్కో పల్లెలో నాలుగు నుంచి ఆరు వరకు గొలుసు దుకాణాలు నిర్వహిస్తున్నారు. జిల్లా వ్యాప్తంగా 2వేల ఉన్నట్లు అంచనా. వీటి ద్వారా నెలకు దాదాపు రూ.30 కోట్ల వ్యాపారం జరుగుతున్నట్టు సమాచారం. ఆయా మండలాల్లోని అనుమతి ఉన్న మద్యం దుకాణాల నిర్వాహకులతో వీరు లోపాయికారి ఒప్పందాలు చేసుకుంటున్నారు. మండల కేంద్రాల్లోని అనుమతి ఉన్న దుకాణాల నుంచి కొనుగోలు చేసి.. గొలుసు దుకాణాల్లో అధిక ధరలు విక్రయిస్తున్నారు. ఇదంతా కళ్లెదుటే జరుగుతున్నా.. ఆబ్కారీ శాఖ పట్టించుకోని తీరుపై విమర్శలొస్తున్నాయి. జిల్లా వ్యాప్తంగా 93 మద్యం దుకాణాలు, 13 బార్లు ఉండగా.. ఊరూరా అమ్మకాలు జరుగుతున్నాయి. జనావాసాల మధ్య గొలుసు దుకాణాలు నిర్వహిస్తుండటంతో మందుబాబుల వల్ల ప్రజలు ఇబ్బంది పడుతున్నారు.

చర్యలు తీసుకుంటాం

-దామోదర్‌శెట్టి, ఆబ్కారీ ఇన్‌ఛార్జి సీఐ, హుస్నాబాద్‌

గ్రామాల్లో గొలుసు దుకాణాలు నిర్వహిస్తున్నట్లు మా దృష్టికి వచ్చిన వెంటనే తనిఖీలు చేపట్టి వారిపై కేసులు నమోదు చేస్తున్నాం. ఇటీవల నంగునూరు మండలంలోని అంక్షాపూర్‌, ఘనపూర్‌, నర్మెట, రాజగోపాలపేట తదితర గ్రామాల్లో తనిఖీలు చేసి కేసులు నమోదు చేశాం. మద్యం దుకాణాలు నిర్వహిస్తున్నట్టు తెలిస్తే ప్రజలు ఫిర్యాదు చేయాలి. నిర్వాహకులపై చర్యలు తీసుకుంటాం.

ఏక మొత్తం.. రాయితీ సొంతం!

రుణ విముక్తి పొందేందుకు మార్గం
ఓటీఎస్‌కు ఈ నెల 31 తుది గడువు



ఇటీవల నిర్వహించిన సమావేశానికి హాజరైన బ్యాంకర్లు, అధికారులు

న్యూస్‌టుడే, సిద్దిపేట: పేరుకుపోయిన వ్యవసాయ రుణాలు.. నానాటికీ పెరుగుతున్న వడ్డీలు.. వివిధ కార్పొరేషన్లు, పథకాల కింద తీసుకున్న రుణం అంతకంతకు గుదిబండగా మారుతోంది. ఈ తరుణంలో ఆయా సమస్యలకు ఒకేసారి చెక్‌ పెడుతూ.. రుణ విముక్తి కల్పించేలా బ్యాంకులు ముందడుగు వేశాయి. రాష్ట్ర ఆర్థిక మంత్రి తన్నీరు హరీశ్‌రావు ప్రత్యేక చొరవతో జిల్లాలో ఓటీఎస్‌ (వన్‌టైం సెటిల్‌మెంట్‌ స్కీం)కు ఆరు నెలల కిందట తెర తీశారు. మొండి బకాయిలను రాయితీపై చెల్లించేందుకు వివిధ బ్యాంకులు సమ్మతిస్తూ చర్యలు చేపట్టాయి. ఈ పథకం సద్వినియోగం చేసుకునేందుకు ఆర్థిక సంవత్సరం ముగింపైన ఈ నెల 31 తుది గడువుగా నిర్ణయించారు. పథకాన్ని సద్వినియోగం చేసుకోవాల్సిన ఆవశ్యకతపై కథనం.



11 నుంచి 90 శాతం వరకు..

ఓటీఎస్‌ను కొన్ని బ్యాంకులు అడపాదడపా అమలు చేస్తుంటాయి. మొండి బకాయిలు పేరుకుపోయిన తరుణంలో రాయితీలు కల్పిస్తూ రాబట్టుకునేందుకు చర్యలు చేపడతాయి. ఏకమొత్తంలో చెల్లింపు ద్వారా రుణం, వడ్డీ మొత్తంలో రాయితీతో కూడిన మాఫీ లభించనుంది.  జిల్లాలో ఈ పథకం అమలుకు ఎస్‌బీఐ, యూబీఐ, కెనరా, ఏపీజీవీ బ్యాంకులు ఆరు నెలల కిందట ముందుకొచ్చాయి. గ్రామాల్లో శిబిరాలు నిర్వహిస్తున్నాయి. 11 నుంచి 90 శాతం వరకు రాయితీ కల్పిస్తున్నాయి. ఆర్థిక మంత్రి హరీశ్‌రావు వివిధ దశల్లో బ్యాంకర్లు, ప్రజాప్రతినిధులో సమీక్షిస్తూ పురోగతిని తెలుసుకుంటున్నారు. సిద్దిపేట కోర్టులో నేడు (శనివారం) ప్రత్యేక బ్యాంకు లోక్‌ అదాలత్‌ జరగనుంది. ఎస్‌బీఐ, యూబీఐ ఖాతాదారులు నిర్దేశిత మొత్తాన్ని చెల్లించే అవకాశం కల్పించారు.

స్పందన నామమాత్రం

జిల్లాలో మొత్తం నాలుగు బ్యాంకుల పరిధిలో 19,384 మంది ఖాతాదారులు ఓటీఎస్‌ పథకంలోకి రానున్నారు. వడ్డీతో సహా రుణ మొత్తం రూ.184.85 కోట్లు పేరుకున్నాయి. అందుతో మొత్తం రాయితీ రూ.95.55 కోట్లు వర్తించనుంది. ఇప్పటి వరకు 1303 ఖాతాలకు సంబంధించి రూ.4.32 కోట్ల చెల్లింపు పూర్తయింది. వాటిల్లో యూబీఐ, ఎస్‌బీఐ చెల్లింపులే అధికంగా ఉండటం గమనార్హం. ఓటీఎస్‌ కింద పంట రుణాలు చెల్లిస్తే.. రానున్న రోజుల్లో ప్రభుత్వం ప్రకటించిన మేర 2018 పంట రుణ మాఫీ సొమ్ము కూడా ఖాతాల్లో జమ కానుంది. ఈ పథకానికి ఆశించిన స్థాయిలో స్పందన లభించడం లేదు.

ఖాతాదారులకు సదవకాశం
- సత్యజిత్‌, ఎల్‌డీఎం

సిద్దిపేట కోర్టులో నేడు ప్రత్యేక బ్యాంకు లోక్‌ అదాలత్‌ జరగనుంది. ఎస్‌బీఐ, యూబీఐ శాఖల ఖాతాదారులు ఓటీఎస్‌ కింద నిర్దేశిత మొత్తాన్ని చెల్లించవచ్చు. అవకాశాన్ని ఖాతాదారులు సద్వినియోగం చేసుకోవాలి. ఇతర బ్యాంకుల ఖాతాదారులు ఈ నెల 31వ తేదీలోపు వినియోగించుకోవాలి. బకాయిల చెల్లింపుతో రాయితీ లభించనుంది.

ప్రయాణం వేగవంతం

చివరి దశకు రైల్వే విద్యుదీకరణ పనులు
త్వరలోనే అందుబాటులోకి



రైలు ట్రయల్‌ రన్‌

న్యూస్‌టుడే, చేగుంట: రైల్వే విద్యుదీకరణ పనులు చివరి దశకు చేరుకున్నాయి. దీంతో రానున్న రోజుల్లో సికిందరాబాద్‌, కాచిగూడ నుంచి మన్మాడ్‌ మార్గంలో రైళ్ల వేగం పెరగనుంది. అంతేగాకుండా మెమూ రైళ్లు అదనంగా తిరగడంతో ప్రయాణికులకు ఎంతో మేలు కలగనుంది. మొదట మేడ్చల్‌ నుంచి జిల్లాలోని మనోహరాబాద్‌, వడియారం, మీర్జాపల్లి, అక్కన్నపేట రైల్వేస్టేషన్ల మీదుగా కామారెడ్డి, నిజామాబాద్‌ వరకు పనులు వేగంగా అయ్యాయి. ప్రస్తుతం నిర్మల్‌ జిల్లా బాసర రైల్వేస్టేషన్‌ పరిధిలో చురుగ్గా సాగుతున్నాయి. మేడ్చల్‌ నుంచి ముధ్కేడ్‌ వరకు విద్యుదీకరణ పనుల కోసం గతంలోనే నిధులు కేటాయించారు. పనుల్లో వేగం తగ్గడంతో ఆలస్యమైంది. ప్రస్తుతం మాత్రం చాలా వేగంగా చేస్తున్నారు. రైల్వే అధికారులు విద్యుత్తు ఇంజిన్‌తో ట్రయల్‌ రన్‌నూ నిర్వహిస్తున్నారు. మెదక్‌ జిల్లాలో గతేడాది ఆగస్టులోనే పూర్తిచేశారు. కామారెడ్డి జిల్లాలో సెప్టెంబరులో పనులు చేపట్టారు. అక్కడ ఆలస్యమవుతున్నాయి. ఫిబ్రవరి వరకు పూర్తికావాల్సి ఉంది. కొంత ఆలస్యమైనా ఏప్రిల్‌ వరకు పూర్తి చేసి విద్యుత్తుతో నడిచే రైళ్లు ఈ మార్గంలో రాకపోకలు సాగించనున్నాయని చెబుతున్నారు. శుక్రవారం విద్యుత్తు రైలుతో ట్రయల్‌ రన్‌ నిర్వహించారు. ఎక్కడా ఇబ్బంది ఉండకుండా ట్రాక్‌ పక్కనే విద్యుత్తు ఉపకేంద్రాలను నిర్మించారు.

* సికింద్రాబాద్‌, కాచిగూడ నుంచి మేడ్చల్‌ వరకు డబ్లింగ్‌ పనులు గతంలోనే పూర్తి చేశారు. మేడ్చల్‌ నుంచి ముథ్కేడ్‌ వరకు సింగిల్‌ ట్రాక్‌ ఉంది. దీంతో చాలా రైళ్లు ఆలస్యంగా నడుస్తుంటాయి. అదే రెండు ట్రాక్‌లుంటే క్రాసింగ్‌ లేకుండా తొందరగా వెళ్లొచ్చు. ఈ మార్గంలో డబ్లింగ్‌ పనులు చేపట్టేందుకు మూడేళ్ల కిందట కేంద్రం నిధులు మంజూరు చేసింది. పనులు మాత్రం కావడం లేదు. అధికారులు చర్యలు తీసుకోవాలని ప్రయాణికులు కోరుతున్నారు.

ఎంతో సౌకర్యం

మహారాష్ట్ర నుంచి మన్మాడ్‌ జంక్షన్‌ అక్కణ్నుంచి ముంబయి వరకు గతంలోనే విద్యుదీకరణ పనులు పూర్తిచేశారు. సికింద్రాబాద్‌ నుంచి ముంబయి వరకు దేవగిరి ఎక్స్‌ప్రెస్‌తోపాటు కాచిగూడ, సికింద్రాబాద్‌- మన్మాడ్‌ మధ్య చాలా రైళ్లు నిత్యం రాకపోకలు సాగిస్తుంటాయి. విద్యుదీకరణ పూర్తయితే ఈ మార్గాల్లో వేగం పెరగనుంది. ప్రస్తుతం జిల్లా నుంచి రోజూ వేలాది మంది ఇటు సికింద్రాబాద్‌ అటు కామారెడ్డి, నిజామాబాద్‌కు రాకపోకలు సాగిస్తుంటారు. ఛార్జీలు తక్కువగా ఉండడంతో రైళ్లనే ఆశ్రయిస్తుంటారు. వేగం పెరిగితే లాభం కలగనుంది. మెదక్‌ వైపు మాత్రం సాధారణ ఇంజిన్‌తో రైలు వెళ్లనుంది. అక్కన్నపేట నుంచి మెదక్‌ వరకు విద్యుదీకరణ పనులు చేపట్టలేదు. విద్యుదీకరణతో కొత్తగా మెమూ రైళ్లు కామారెడ్డి వరకు నడిచే అవకాశముంది. ఈ రైలు తక్కువ బోగీలతో నడుస్తోంది. దీంతో ప్రయాణికులు గంటల తరబడి రైల్వేస్టేషన్లలో నిరీక్షించాల్సిన అవసరం ఉండదు.

ఆదాయ వనరులు చేకూర్చడమే ‘ఫారెస్ట్‌ ప్లస్‌-2.0’ ఉద్దేశం



సమావేశంలో మాట్లాడుతున్న జిల్లా పాలనాధికారి రాజర్షి షా

మెదక్‌ అర్బన్‌, న్యూస్‌టుడే: అటవీ నిర్వహణ ద్వారా పర్యావరణ వ్యవస్థను బలపర్చడం, ప్రజలకు ఆదాయ వనరులను చేకూర్చడమే ఫారెస్ట్‌ ప్లస్‌-2.0 కార్యక్రమ ముఖ్య ఉద్దేశమని జిల్లా పాలనాధికారి రాజర్షి షా అన్నారు. శుక్రవారం కలెక్టరేట్‌ కార్యాలయంలో ఆయన అదనపు పాలనాధికారులు ప్రతిమాసింగ్‌, రమేశ్‌తో కలిసి నిర్వహించిన ఫారెస్ట్‌ ప్లస్‌-2.0 స్టీరింగ్‌ కమిటీ సమావేశంలో మాట్లాడారు. సుస్థిర నిర్వహణ ద్వారా అడవిని అభివృద్ధి పరిచి సామాజికాభివృద్ధి చేపట్టెలా యూఎస్‌ఏఐడీ వారిచేత ఫారెస్ట్‌ ప్లస్‌-2.0 కార్యక్రమం జిల్లాలో చేపట్టనున్నట్లు తెలిపారు. పోచంర్యాల్‌లో కమ్యూనిటీ ఆధారిత ఎకో టూరిజం ఏర్పాటుకు అవసరమైన వసతులు కల్పించాలని డీఆర్డీవోకు సూచించారు. నర్సాపూర్‌ అటవీ ప్రాంతంలో పర్యాటక అభివృద్ధి కార్యక్రమాలు విస్తరించాలని సూచించారు. సమావేశంలో డీఆర్డీవో శ్రీనివాస్‌, జిల్లా వ్యవసాయాధికారిణి ఆశాకుమారి, జిల్లా పశుసంవర్ధక అధికారి విజయశేఖర్‌, జిల్లా పారిశ్రామిక అధికారి కృష్ణమూర్తి, నీటిపారుదల ఈఈ శ్రీనివాస్‌రావు, అటవీ ప్రాంతీయ అధికారి సాయిలు, అటవీ శాఖాధికారులు పాల్గొన్నారు.

సామాజిక బాధ్యతగా..

మెదక్‌ అర్బన్‌: జిల్లా సమగ్రాభివృద్ధికి సామాజిక బాధ్యతగా ప్రతి పారిశ్రామిక సంస్థ వార్షిక లాభాల్లో 2 శాతం అందించాలని జిల్లా పాలనాధికారి రాజర్షి షా కోరారు. శుక్రవారం కలెక్టరేట్‌ కార్యాలయంలో అదనపు పాలనాధికారులు ప్రతిమాసింగ్‌, రమేశ్‌తో కలిసి పారిశ్రామికవేత్తలతో నిర్వహించిన సమావేశంలో మాట్లాడారు. పరిశ్రమల చట్టం ప్రకారం ప్రతి పారిశ్రామిక సంస్థ సీఎస్‌ఆర్‌ కింద ఖర్చు చేయాల్సి ఉంటుందన్నారు. సమావేశంలో అధికారులు కృష్ణమూర్తి, మహమ్మద్‌ కాసీం, సాయిలు, పారిశ్రామికవేత్తలు పాల్గొన్నారు.

మహిళ పుస్తెల తాడు అపహరణ



మెడలో గొలుసు లాగుతున్న దుండగుడు

రామాయంపేట, న్యూస్‌టుడే: బ్యాంకు వద్ద నిలబడిన మహిళ మెడలో నుంచి ఇద్దరు దుండగులు బంగారు పుస్తెలతాడును అపహరించిన ఘటన రామాయంపేటలో శుక్రవారం జరిగింది. ఎస్సై రంజిత్‌ తెలిపిన వివరాలు.. మండలంలోని సుతార్‌పల్లికి చెందిన రాగి రాజమణి భర్త బాలయ్యతో కలిసి రామాయంపేటకు వచ్చారు. భర్త ఎస్‌బీఐ బ్యాంకులోనికి వెళ్లారు. రాజమణి బయటే నిలబడి ఉండగా.. ఇద్దరు వ్యక్తులు ద్విచక్రవాహనంపై వచ్చారు. ఆమె పక్కనే నిలబడి అదనుచూసి మెడలోని పుస్తెలతాడును లాక్కొని పారిపోయారు. తాడు లాగుతుండగా ఆమె కిందపడటంతో గాయాలయ్యాయి. ద్విచక్రవాహనంపై వెనకాల కూర్చున్న దొంగ శిరస్త్రాణం ధరించాడు. తాడు సుమారు మూడు తులాలు ఉంటుందని బాధితురాలు తెలిపారు. ఆమె ఫిర్యాదు మేరకు కేసు నమోదు చేసి దర్యాప్తు జరుపుతున్నట్లు ఎస్సై తెలిపారు.

ప్రమాదవశాత్తు చెరువులో పడి ఒకరి మృతి



మెదక్‌ టౌన్‌, న్యూస్‌టుడే: ప్రమాదవశాత్తు కాలుజారి చెరువులో పడి వ్యక్తి మృతిచెందిన ఘటన జిల్లా కేంద్రంలో శుక్రవారం జరిగింది. పట్టణ ఎస్సై మల్లారెడ్డి తెలిపిన వివరాలు.. మెదక్‌లోని 10వ వార్డు నర్సిఖేడుకు చెందిన అయ్యగారి ప్రభాకర్‌(48) రోజు కూలీ. ఈనెల 13న రాత్రి 7 గంటల ప్రాంతంలో ఇంట్లో నుంచి బయటకి వెళ్లాడు. తిరిగి ఇంటికి రాకపోవడంతో కుటుంబ సభ్యులు సమీప ప్రాంతాలతోపాటు తెలిసిన వారి వద్ద వెదికారు. శుక్రవారం మల్లం చెరువులో నీటిపై తెలియాడుతున్న మృతదేహాన్ని గమనించిన స్థానికులు పోలీసులకు సమాచారం ఇచ్చారు. పోలీసులు ఘటనా స్థలానికి చేరుకొని మృతదేహాన్ని బయటకి తీసి పరిశీలించారు. ఆయన జేబులోని పర్సులో ఓటర్‌ కార్డు ఆధారంగా కుటుంబ సభ్యులకు సమాచారం ఇచ్చారు. వారు వచ్చి చనిపోయింది ప్రభాకర్‌గా నిర్ధారించారు. కాలకృత్యాలు తీర్చుకునేందుకు చెరువు వద్దకు వెళ్లి ప్రమాదవశాత్తు కాలుజారి నీటిలో పడి మృతిచెంది ఉంటాడని పోలీసులు అనుమానం వ్యక్తం చేశారు. ప్రభాకర్‌కు భార్య, ఇద్దరు కుమార్తెలు ఉన్నారు. బాధితుల ఫిర్యాదు మేరకు కేసు నమోదు చేసి దర్యాప్తు జరుపుతున్నట్లు ఎస్సై తెలిపారు.

రోడ్డు ప్రమాదంలో వ్యక్తి దుర్మరణం

ములుగు, వర్గల్‌, న్యూస్‌టుడే: తూప్రాన్‌-గజ్వేల్‌ రహదారిపై వర్గల్‌ మండలం నాచారం సమీపంలో శుక్రవారం జరిగిన రోడ్డు ప్రమాదంలో ఓ యువకుడు అక్కడికక్కడే మరణించగా మరో మహిళ తీవ్రంగా గాయపడింది. గౌరారం ఎస్సై సంపత్‌ తెలిపిన వివరాల ప్రకారం.. మెదక్‌ జిల్లా చేగుంట మండలం కొండాపూర్‌ గ్రామానికి చెందిన పోటేలు మల్లేశం(30) అదే గ్రామానికి చెందిన లావణ్యతో కలిసి ద్విచక్ర వాహనంపై తూప్రాన్‌కు వెళ్లాడు. ఆమెను అక్కడ దించి మరో మహిళతో నాచారం బయలుదేరాడు. ఇది గమనించిన లావణ్య తమ గ్రామానికి చెందిన రమేశ్‌తో కలిసి ద్విచక్ర వాహనంపై వారిని అనుసరించింది. నాచారం సమీపంలో తూప్రాన్‌-గజ్వేల్‌ రహదారి మలుపు వద్ద రోడ్డు దాటుతుండగా గజ్వేల్‌ వైపు నుంచి తూప్రాన్‌ వైపు వస్తున్న బొలేరో వాహనం ఢీకొంది. మల్లేశం తీవ్రంగా గాయపడి అక్కడికక్కడే మృతి చెందాడు. బండిపై వెనుక కూర్చున్న గుర్తుతెలియని మహిళకు తీవ్ర గాయాలయ్యాయి. చికిత్స నిమిత్తం ఆమెను, శవపరీక్ష కోసం అతడి మృతదేహాన్ని గజ్వేల్‌ ప్రభుత్వ ఆస్పత్రికి తరలించారు. మల్లేశంకు భార్య, కుమార్తె(1) ఉన్నారు. పోలీసులు కేసు నమోదు చేశారు.

రైలు ఢీకొని గుర్తు తెలియని యువకుడు..

తాండూరు టౌన్‌, న్యూస్‌టుడే: రైలు ఢీకొని గుర్తు తెలియని యువకుడు దుర్మరణం చెందాడు. తాండూరు రైల్వే పోలీసుల వివరాలను పట్టణ సీఐ రాజేందర్‌రెడ్డి శుక్రవారం ఒక ప్రకటనలో వెల్లడించారు. తాండూరు, రుక్మాపూరు స్టేషన్ల మధ్య 71/13-14 కిలో మీటర వద్ద గురువారం రాత్రి ఈ ప్రమాదం జరిగింది. మృతదేహంపై నీలి రంగు ప్యాంటు, గోధుమ రంగు టీషర్టుంది సమాచారం తెలుసుకున్న రైల్వే హెడ్‌ కానిస్టేబుల్‌ మల్లయ్య ఘటనా స్థలానికి వెళ్లి విచారించారు. పరీక్షల కోసం మృతదేహాన్ని జిల్లా ఆసుపత్రికి తరలించి కేసు నమోదు చేసి దర్యాప్తు చేస్తున్నట్లు పేర్కొన్నారు.

సాధనతో విజయ పరంపర



విజేతలుగా నిలిచి ట్రోఫీ అందుకుంటున్న కిష్టాయపల్లి యువకులు

న్యూస్‌టుడే, జిన్నారం: పారిశ్రామికవేత్తలు, రాజకీయ నాయకులు, స్వచ్ఛంద సంస్థలు, కాలనీ సంఘాలు ప్రోత్సహిస్తున్న నేపథ్యంలో క్రీడా రంగంపై యువత ప్రత్యేక దృష్టి సారిస్తున్నారు. ఊరూరా ప్రతిభావంతులైన క్రీడాకారులు వెలుగులోకి వస్తున్నారు. వివిధ పోటీల్లో విజేతలై ఇతరులకు స్ఫూర్తిగా నిలుస్తున్నారు. పోటీని తట్టుకునేంత తీవ్రంగా ఉదయం, సాయంత్రం సాధన చేస్తూ శిక్షణలో రాటుదేలుతున్నారు. ప్రతిభ ఉంటే జాతీయ స్థాయి క్రీడల్లోనూ రాణించవచ్చని సంగారెడ్డి జిల్లా జిన్నారం మండలం కిష్టాయపల్లి యువకులు నిరూపిస్తున్నారు. వరుసగా వాలీబాల్‌ పోటీల్లో నాలుగు విజయాలు నమోదు చేసి అందరి మన్ననలు అందుకుంటున్నారు. కేవలం నెల రోజుల వ్యవధిలో వీరు నాలుగు పోటీల్లో గెలిచి ఔరా అనిపించారు. గత ఆదివారం జిన్నారం మండలం జంగంపేటలో జిల్లా స్థాయి టోర్నీ, మహా శివరాత్రి సందర్భంగా పంచాయతీ పరిధిలో జరిగిన పోటీ, చెట్లపోతారంలో నిర్వహించిన జిల్లా స్థాయి వాలీబాల్‌ టోర్నీలు కైవసం చేసుకున్నారు. కాంగ్రెస్‌ పార్టీ నియోజకవర్గ ఇన్‌ఛార్జి కాట శ్రీనివాస్‌గౌడ్‌ ఆధ్వర్యంలో జరిగిన పోటీలోనూ ప్రథమ స్థానంలో నిలిచారు. యువతకు అన్నివిధాలా సహకరిస్తామని సర్పంచి ప్రకాశంచారి పేర్కొన్నారు. అవసరమైతే పారిశ్రామికవేత్తల సహకారం తీసుకుంటామని చెప్పారు. మరో టోర్నీకి సిద్ధమవుతున్నామని జట్టు నాయకుడు మల్లారి సాయినాథ్‌గౌడ్‌ తెలిపారు.

కేంద్రం విధానాలతో దేశానికి తీవ్ర నష్టం: సీపీఎం



మాట్లాడుతున్న సీపీఎం రాష్ట్ర కార్యదర్శివర్గ సభ్యుడు చుక్క రాములు

మెదక్‌ టౌన్‌, న్యూస్‌టుడే: కేంద్రంలోని భాజపా ప్రభుత్వం అవలంభిస్తున్న విధానాలు దేశానికి తీవ్ర నష్టాన్ని కలిగిస్తున్నాయని సీపీఎం రాష్ట్ర కార్యదర్శివర్గ సభ్యుడు చుక్క రాములు విమర్శించారు. శుక్రవారం మెదక్‌ పట్టణంలోని కేవల్‌ కిషన్‌ భవనంలో నిర్వహించిన ఆ పార్టీ జిల్లా కమిటీ సమావేశంలో ఆయన పాల్గొని మాట్లాడారు. భాజపాపై నమ్మకంతో ఓట్లు వేసి గెలిపించిన ప్రజలను దారిద్య్రంలోకి నెడుతూ అంబానీ, అదానీకి దేశ సంపదను దోచిపెడుతున్నారని ఆరోపించారు. దేశ సంపదను పూర్తిగా దోచుకొని విదేశాల్లో దాక్కున్నవారి కోసం ప్రధాని మోదీ పనిచేస్తున్నారు తప్ప దేశ ప్రజల కోసం కాదని విమర్శించారు. దేశ ప్రజలు ధరల పెరుగుదలతో దుర్భర జీవనం సాగిస్తుంటే డిజిటల్‌ ఇండియా ఎలా సాధ్యమవుతుందని ప్రశ్నించారు. భాజపా ప్రభుత్వ ప్రజా వ్యతిరేక విధానాలను అందరికీ తెలిసేలా ఈనెల 24, 25 తేదీల్లో నిజామాబాద్‌, మెదక్‌ జిల్లాల్లో నిర్వహించనున్న జనచైతన్య యత్రలో పాల్గొని విజయవంతం చేయాలని ప్రజలకు పిలుపునిచ్చారు. సమావేశంలో జిల్లా కార్యదర్శి మల్లేశం, కార్యదర్శివర్గ సభ్యులు నర్సమ్మ, కె.మల్లేశం, బస్వరాజ్‌, నాయకులు నాగరాజు, సంతోష్‌ పాల్గొన్నారు.

ధరలు విమానం మోత!

అమాంతం పెరిగిన అమెరికా టికెట్‌ రేట్లు

రూ.90 వేల నుంచి రూ.2.20 లక్షలకు చేరిక

యూఎస్‌ వెళ్లే విద్యార్థులపై భారం



ఈనాడు, హైదరాబాద్‌: రాష్ట్రం నుంచి అమెరికాకు వెళ్లేందుకు విమాన టికెట్‌ ధరలు అమాంతం పెరిగిపోయాయి. యూఎస్‌లో ఉన్నత విద్య కోసం వెళ్లే విద్యార్థులకు ఇది శరాఘాతంగా పరిణమించింది. కరోనా పరిస్థితులతో పరిమిత సంఖ్యలో విమానాలు నడుస్తుండటం, మన దేశం నుంచి ఆ దేశానికి వెళ్లే విద్యార్థుల సంఖ్య భారీగా ఉండటం దీనికి ప్రధాన కారణంగా ఉంది.

కొవిడ్‌ వైరస్‌ రెండో దశ విజృంభణ నేపథ్యంలో భారత్‌ నుంచి వచ్చే విమానాలపై పలు దేశాలు ఆంక్షలు విధించాయి. అమెరికా నుంచి మాత్రం విమానాల రాకపోకలు సాగుతున్నాయి. అదీ ఆ దేశ పౌరులు, విద్యార్థి వీసా ఉన్న వారిని మాత్రమే అనుమతిస్తోంది. అమెరికాతోపాటు మనదేశంలోనూ కరోనా రెండో దశ తీవ్రత తగ్గుముఖం పట్టటంతో దిల్లీలోని రాయబార కార్యాలయంతోపాటు ముంబయి, బెంగళూరు, చెన్నై, హైదరాబాద్‌, కోల్‌కతాలోని కాన్సులేట్‌ కార్యాలయాలను గడిచిన నెల నుంచి తెరిచింది. ఈ నెల చివరి వారం, ఆగస్టులో అక్కడి విశ్వవిద్యాలయాల్లో తరగతులు ప్రారంభమవుతున్న నేపథ్యంలో విద్యార్థి వీసాలను మాత్రమే జారీ చేయాలని అమెరికా ప్రభుత్వం నిర్ణయించింది. భారీ సంఖ్యలో స్టూడెంట్‌ వీసా ఇంటర్వ్యూలకు స్లాట్లను విడుదల చేసింది. హైదరాబాద్‌లో స్లాట్లు లభించని తెలుగు విద్యార్థులు దిల్లీ, ముంబయిలలో ఇంటర్వ్యూలకు కూడా హాజరయ్యారు. ఈదఫా అధిక శాతం విద్యార్థులకు వీసాలు లభించినట్లు సమాచారం.

దీంతో ఆ విద్యార్థులంతా అమెరికా వెళ్లేందుకు సన్నద్ధమవుతుండటంతో విమాన టికెట్లకు గిరాకీ ఏర్పడింది. ఇదిలా ఉంటే యూఎస్‌కు వెళ్లే విమాన సర్వీసుల సంఖ్యా తక్కువగా ఉండటంతో టికెట్‌ ధరలు భారీగా పెరిగాయి. సాధారణ రోజుల్లో హైదరాబాద్‌ నుంచి అమెరికా వెళ్లేందుకు రూ.60 వేలుగా ఉండే ఎకానమీ తరగతి టికెట్‌ ధర ప్రస్తుతం రూ.90 వేల నుంచి రూ.2.20లక్షల వరకూ ఉంది. అమెరికన్‌ ఎయిర్‌లైన్స్‌, ఎయిర్‌ ఇండియా, ఖతార్‌ ఎయిర్‌లైన్స్‌లో ఎయిర్‌ ఇండియా నడుపుతున్న విమానాల్లో మాత్రమే టికెట్‌ ధర కొంచెం తక్కువగా రూ.90 వేలు ఉంది.

డెల్టాతో చిక్కులు

కరోనా డెల్టా రకం భారతదేశం నుంచి వచ్చేవారి ద్వారా సోకుతోందన్న అపోహలు విస్తృతంగా ఉండటంతో రాకపోకలపై ఆంక్షలు విధిస్తున్నాయి. అమెరికా వెళ్లే విమానాల్లో అధిక శాతం దుబాయ్‌, దోహా, బ్రిటన్‌లలో ఏదో ఒక మార్గం నుంచి వెళుతుంటాయి. దుబాయ్‌, బ్రిటన్‌ దేశాలు భారతదేశం నుంచి అమెరికా వెళ్లే ప్రయాణికులకు ఆగేందుకు(ట్రాన్సిట్‌) అవకాశం లేకుండా గతంలో ఆంక్షలు విధించాయి. తాజాగా ఆ ఆంక్షలను ఈ నెల 31వ తేదీ వరకూ పొడిగించటంతో ఎమిరేట్స్‌, ఎతిహాద్‌ సంస్థలు తమ సర్వీసుల రద్దును పొడిగించాయి. 

యూరప్‌లోని పలు నగరాల్లో ఘనంగా చంద్రబాబు జన్మదిన వేడుకలు



ఇంటర్నెట్‌ డెస్క్‌: తెదేపా అధినేత, ఏపీ మాజీ సీఎం చంద్రబాబు నాయుడు జన్మదిన వేడుకల్ని ప్రవాసాంధ్రులు ఘనంగా నిర్వహించారు. ఎన్నారై తెదేపా-యూరప్‌ టీం కిశోర్‌ చలసాని ఆధ్వర్యంలో సామ్రాట్‌ జలమడుగు, శ్రీనివాస్‌ గోగినేని, శ్యామ్‌ సుందర్‌రావు ఊట్ల సమన్వయంతో పలు నగరాల్లో వైభవంగా నిర్వహించారు. చిన్న పిల్లలు, మహిళలతో కలిసి కేకు కోసి తమ అభిమాన నాయకుడి పట్ల ప్రేమను చాటుకున్నారు. ఉమ్మడి ఏపీలో ఐటీ రంగాన్ని ప్రోత్సహించి, వ్యవసాయ రంగాన్ని అభివృద్ధి చేసి పలు అభివృద్ధి పథకాలు ప్రవేశపెట్టిన చంద్రబాబు ఎంతో మంది యువత ఉన్నతికి కారణమయ్యారనీ.. తమ కాళ్లమీద తాము నిలబడేలా చేసిన గొప్ప దూరదృష్టి కలిగిన నాయకుడు అంటూ పలువురు కొనియడారు. హైదరాబాద్‌లో హైటెక్‌ సిటీని నిర్మించారనీ.. రాష్ట్రపతిగా దళిత వర్గానికి చెందిన నారాయణ్‌ని ఎంపిక చేయడంలోనూ; దక్షిణాది నుంచి దేవెగౌడ ప్రధాని కావడంలో కీలక పాత్ర పోషించారని తెలిపారు. బీసీలకు 33శాతం స్థానిక సంస్థల రిజర్వేషన్లు చిత్తశుద్ధితో అమలు చేసిన నాయకుడని ప్రశంసించారు. చంద్రబాబు హయాంలో తీసుకొచ్చిన పలు విప్లవాత్మక సంస్కరణలను ఈ సందర్భంగా తెదేపా ఎన్నారై నేతలు గుర్తు చేసుకున్నారు.



2024లో మళ్లీ చంద్రబాబు సీఎం అవుతారనీ, అమరావతి నిర్మాణంతో పాటు పోలవరం పూర్తి చేసేదీ ఆయనేనన్నారు. తెలుగు ప్రజల కీర్తిని తెలుగుజాతి ఘనతను నలుదిక్కులా చాటిన చంద్రబాబుకు జన్మదిన శుభాకాంక్షలు అంటూ నినదించారు. ఈ కార్యక్రమానికి విచ్చేసిన పలువురు అతిథులు ఉమ్మడి ఏపీని, నవ్యాంధ్రను చంద్రబాబు ఏరకంగా అభివృద్ధి చేశారు? దేశ విదేశాలకు తిరిగి ఐటీ కంపెనీల అధినేతల్ని ఒప్పించి రాష్ట్రానికి ఏరకంగా పెట్టుబడులు తెచ్చారనే అంశాల్ని వివరించారు. ఈ కార్యక్రమంలో రమ్య రెడ్డి, జగదీశ్‌ మేడిశెట్టి, ధనుంజయ్‌ గుజ్జల తదితరులు పాల్గొన్నారు.







SHCCC ఆధ్వర్యంలో వైభవంగా శివ -విష్ణు ఆలయ ప్రాణ ప్రతిష్ఠ మహోత్సవం



స్టాక్‌టన్‌: కాలిఫోర్నియాలోని స్టాక్‌టన్‌ నగరంలో స్టాక్‌టన్‌ హిందూ కల్చరల్ అండ్ కమ్యూనిటీ సెంటర్ (ఎస్‌హెచ్‌సీసీసీ) ఆధ్వర్యంలో నిర్మించిన శివ విష్ణు ఆలయ ప్రాణ ప్రతిష్ఠ కార్యక్రమం అత్యంత వైభవోపేతంగా ముగిసింది. నాలుగు ఎకరాల స్థలంలో రూ.30కోట్లతో స్టాక్‌టన్‌లో అత్యంత సువిశాలంగా నిర్మించిన ఈ ఆలయ ప్రాంగణంలో యోగా సెంటర్‌ని కూడా ఏర్పాటు చేశారు. ఈ క్రమంలోనే ఆ ఆలయ ప్రాణ ప్రతిష్ట, సంప్రోక్షణ, కుంభాభిషేకం, ప్రారంభ కార్యక్రమాలను ఘనంగా నిర్వహించారు. 
ఐదు రోజుల పాటు శాస్త్రోక్తంగా జరిగిన క్రతువులు ఆదివారంతో ముగిశాయి. ఆలయ అధ్యక్షులు సంజీవ్ గోస్వామి, ఆలయ ఉపాధ్యక్షులు డా.రఘునాథ్ రెడ్డి, వైఖానస ప్రధాన అర్చకులు సత్యనారాయణ ఆచార్యులు, శ్రీధరాచార్యులు, శైవాగమ అర్చకులు సాయి వెంకటకృష్ణ తదితరులు ఈ కార్యక్రమానికి విచ్చేశారు. ప్రముఖ గురు వాసమ్మ ఆధ్వర్యంలో జరిగిన ఈ ఆధ్యాత్మిక సంరంభంలో ఆదివారం రోజు జరిగిన పలు కార్యక్రమాలకు ఎస్ఎఫ్‌వో ఇండియన్ కాన్సులేట్ సీజీఐ డా.టి.వి. నాగేంద్ర ప్రసాద్‌ దంపతులు ముఖ్య అతిథులుగా విచ్చేశారు. ముగింపు కార్యక్రమానికి స్టాక్‌టన్‌ పరిసర ప్రాంతాల్లోని స్థానికులు, తెలుగువారు, పంజాబీ కుటుంబాల వారు, భారతీయులు భారీ సంఖ్యలో తరలివచ్చి తీర్థప్రసాదాలు స్వీకరించారు. 



గత 12 ఏళ్లుగా ఈ దేవాలయ నిర్మాణం కోసం ఎంతగానో శ్రమించిన వెంకట్‌, లక్ష్మీ ఈమని, సంజీవ్‌, పింకీ గోస్వామి, ఉమా, రతన్‌ నాయుడు; ఫాతిమా, అనీశ్‌ ప్రకాశ్‌, పల్లవి, రఘునాథ్‌ రెడ్డి కుటుంబాల కృషి అభినందనీయమని నిర్వాహకులు కొనియాడారు. సిలికానాంధ్ర వ్యవస్థాపకులు ఆనంద్ కూచిభొట్ల, స్టాక్‌టన్‌ యూనివర్సిటీ ప్రొఫెసర్ భాస్కర్ జాస్తి దంపతులు, డాక్టర్ సుజీత్ పున్నమ్ దంపతులు, శేఖర్ రెడ్డి, ఆయన సతీమణి రాధికా రెడ్డి , డాక్టర్ బాబు రెడ్డిలతో పాటు పలువురు పంజాబీ కుటుంబాలకు చెందిన వారు సైతం తమ వంతు సహకారం అందించారు. 



ఆదివారం జరిగిన కార్యక్రమాలివే.. 
విశ్వక్సేన పూజ; గణపతి పూజ; పుణ్యహవాచనం; వాస్తు హోమాలు; వాస్తు పర్య అగ్నికరణం-విష్ణుపరివార్; మహా శాంతి అభిషేకం; కుంభ ఆరాధన; నిత్య హోమాలు; కళన్యాస హోమాలు; ప్రాయశ్చిత్త హోమాలు; శివ పరివార్-నాడి సంధానం; మహా పూర్ణాహుతి; ప్రధాన కుంభ ఆలయ ప్రవేశం; ప్రాణ ప్రతిష్ఠ (కుంభాభిషేకం); స్వాములకు అలంకారం; ధేను(గోమాత)దర్శనం; విప్ర దర్శనం; కన్య దర్శనం; సువాసిని దర్శనం; కుంభ దర్శనం; జ్వాలా దర్శనం; దర్పణ దర్శనం; కూష్మాండ బలి (బూడిద గుమ్మడికాయ) దర్శనం; ప్రథమ నివేదన; మహా నివేదన; మహా మంగళ హారతి; మంత్ర పుష్ప;నిర్వాహకులకు ఆశీర్వాదం; తీర్థ ప్రసాదం





Batukamma: తెలంగాణ జాగృతి ఆధ్వర్యంలో.. యూకేలో ఘనంగా బతుకమ్మ వేడుకలు



ఆకాశం విరిగిందా,  పువ్వుల వాన కురిసిందా , జన సంద్రం కదిలిందా, బతుకమ్మలకు అభిషేకంతో పుడమి పులకరించిందా అన్నంతంగా ఉంది ఈ సంబురం. ఇదేదో తెలంగాణ తెలంగాణలో కాదు.. ఇంగ్లాండ్‌ గడ్డమీద ప్రవాస తెలంగాణ బిడ్డల బతుకమ్మ పండుగ కోలాహలమిది.

తెలంగాణ జాగృతి ఆధ్వర్యంలో యూకేలో బతుకమ్మ సంబరాలు ఘనంగా నిర్వహించారు. జాగృతి యూకే అధ్యక్షుడు సుమన్‌రావు బల్మూరి ఆధ్వర్యంలో లండన్‌లోని ఇల్ఫోర్డ్‌లో వరుసగా ఆరో సంవత్సరం బతుకమ్మ ఉత్సవాలు నిర్వహించారు. ముఖ్య అతిథిగా తెలంగాణ ఆరోగ్య సంచాలకులు శ్రీనివాసరావు హాజరయ్యారు. ఈ పూల పండుగలో యూకే నలుమూలల నుంచి ప్రవాస తెలంగాణ మహిళలే కాకుండా ప్రవాస ఆంధ్ర, నార్త్‌ ఇండియన్స్‌, ఇతర దేశస్థులు సైతం ఉత్సాహంగా పాల్గొన్నారు. సుమారు 4000 వేల మంది ఈ కార్యక్రమానికి విచ్చేశారు. దుర్గాదేవి పూజతో మొదలైన ఈ వేడుకలో తెలంగాణ జాగృతి గొప్పతనాన్ని వివరించారు. అనంతరం చిన్నారుల సాంస్కృతిక నృత్యాలు ఎంతగానో ఆకట్టుకున్నాయి. ఒకేసారి 2000 మంది బతుకమ్మ ఆడుతూ తెలంగాణ సంస్కృతిని చాటి చెప్పారు.



ప్రతీ సంవత్సరం బతుకమ్మ పండుగ సమయంలో ఆడబిడ్డలకు సారె పొయ్యడం తెలంగాణ సంప్రదాయమని జాగృతి యూకే అధ్యక్షులు సుమన్‌రావు బల్మూరి అన్నారు. అదే సంప్రదాయాన్ని కొనసాగిస్తూ ఈ ఏడాది కూడా బతుకమ్మ ఆడేందుకు వచ్చిన మహిళలందరికీ చేనేత చీరలు, బియ్యం, పసుపు, కుంకుమ సారెగా ఇచ్చారు. ముఖ్య అతిథిగా విచ్చేసిన శ్రీనివాసరావు పెద్ద బతుకమ్మలు పేర్చిన వారికి ప్రథమ, ద్వితీయ, తృతీయ బహుమతులు ఇచ్చారు. అనంతరం అతిథులందరికీ తెలంగాణ ప్రత్యేక వంటకాలతో భోజనాలు పెట్టారు. హైదరాబాద్‌ దర్బార్‌ వారు ఉచితంగా భోజనాలను అందించారు. ఇలాంటి గొప్ప బతుకమ్మ కార్యక్రమం కేవలం జాగృతి యూకే మాత్రమే చేయగలదని, దానికి ఎమ్మెల్సీ కవిత స్ఫూర్తిగా నిలుస్తారని సుమన్‌రావు తెలిపారు. కేవలం పండగలు జరపడమే కాకుండా స్థానిక రోటరీ క్లబ్‌తో కలసి ఎన్నో స్వచ్ఛంద కార్యక్రమాలు చేస్తున్నామని ఆయన అన్నారు. ఈ కార్యక్రమానికి సుమన్‌ బల్మూరితోపాటు మీడియా పీఆర్‌ వంశీ మునిగంటి వ్యాఖ్యాతలుగా వ్యవహరించారు.

Rishi Sunak: తప్పుడు వాగ్దానాలతో గెలవడం కంటే ఓడిపోవడమే మేలు..!



లండన్‌: బ్రిటన్‌ (Britain) ప్రధాని పీఠం (UK PM) కోసం కన్జర్వేటివ్ నేతలు రిషి సునాక్‌ ( Rishi Sunak), లిజ్‌ట్రస్ (Liz Truss) మధ్య పోరు తీవ్రంగా సాగుతోంది. దేశ ప్రజలను ఆకట్టుకునే ఎత్తుగడలతో విజయ తీరాలకు చేరేందుకు వీళ్లిద్దరూ కృషి చేస్తున్నారు. ఈ క్రమంలో వార్తా సంస్థ బీబీసీకి ఇచ్చిన ఇంటర్వ్యూలో రిషి సునాక్‌ మాట్లాడారు. ఆర్థిక సంక్షోభాన్ని (Economic crisis) ఎదుర్కొనేందుకు తప్పుడు వాగ్దానాలతో విజయం సాధించడం కంటే ఓడిపోవడం మేలని రిషి అభిప్రాయపడ్డారు. అలాగే జీవన వ్యయాలు పెరగడంతో ఉక్కిరిబిక్కిరి అవుతున్న కుటుంబాలను ఆదుకోవడానికి తాను కట్టుబడి ఉన్నానని ఈ సందర్భంగా వెల్లడించారు. 

తన ప్రత్యర్థి లిజ్‌ట్రస్ (Liz Truss) పన్నుల్లో కోతలు విధిస్తానంటూ ఇచ్చిన హామీ గురించి రిషి సునాక్‌ ప్రస్తావించారు. దీనివల్ల అవసరంలో ఉన్నవారి కంటే ధనవంతులకే మేలు జరుగుతుందన్నారు. ‘ఇలాంటి తప్పుడు వాగ్దానాలతో నేను గెలవడం కంటే ఓడిపోవడమే మేలు. ఈ గడ్డు పరిస్థితుల్లో ప్రజలకు సహకరించాలని  నిశ్చయించుకున్నాను. ప్రజల డబ్బు తీసుకోకుండా ఉండేందుకే నేను ప్రాధాన్యత ఇస్తాను’ అని వెల్లడించారు. అలాగే కొవిడ్ సమయంలో బోరిస్ జాన్సన్ హయాంలో ఆర్థిక మంత్రిగా తీసుకున్న నిర్ణయాలను మరోసారి ప్రస్తావించారు. తాను తీసుకున్న నిర్ణయాలపై ప్రజలు తీర్పు ఇస్తారన్నారు. తాను ప్రధానమంత్రిగా ఎన్నికైతే ..ఇప్పటికే చెప్పినవాటికంటే మెరుగైన నిర్ణయాలు తీసుకుంటానని హామీ ఇచ్చారు. ‘ప్రజలు ద్రవ్యోల్బణం గురించి ఆందోళన చెందుతున్నారు. పెరిగిన విద్యుత్‌ ఛార్జీల గురించి కంగారు పడుతున్నారు. ప్రధాని అయితే ఆ కుటుంబాలను ఆదుకోవడానికి మరిన్ని తగిన నిర్ణయాలు తీసుకుంటాను. నేను గతంలో కొన్ని చర్యలు ప్రకటించాను. కానీ అప్పటితో పోల్చుకుంటే ప్రస్తుతం పరిస్థితి దిగజారింది. అందుకు తగిన విధంగా ముందుకు వెళ్తాను’ అని చెప్పారు. 

ఇదిలా ఉండగా.. ప్రధాని రేసులో రిషి సునాక్‌, లిజ్‌ ట్రస్‌ హోరాహోరీగా తలపడుతున్నారు. ఇప్పటివరకు వెలువడిన సర్వేల ప్రకారం సునాక్‌ కంటే ట్రస్‌ మెజార్టీలో ఉన్నట్లు అంచనాలు వెలువడుతున్నాయి. కన్జర్వేటివ్‌ పార్టీ ఎంపీల్లో సునాక్‌కు అధిక మద్దతు ఉన్నప్పటికీ.. టోరీల్లో ఎక్కువ మంది ట్రస్‌ వైపు మొగ్గుచూపుతున్నట్లు విశ్లేషణలు వినిపిస్తున్నాయి. అయితే, ఇటీవల జరిగిన ఓ టీవీ డిబేట్‌లో అనూహ్యంగా ట్రస్‌పై సునాక్‌ విజయం సాధించడం గమనార్హం. ద్రవ్యోల్బణాన్ని అరికట్టేందుకు ప్రభుత్వ ఖర్చులు తగ్గించుకోవాల్సి ఉందని ట్రస్‌ చేసిన వ్యాఖ్యలపై వ్యతిరేకత వచ్చింది. అది సునాక్‌కు అనుకూలంగా మారింది. ఈ ఎన్నికలో ద్రవ్యోల్బణం, అధిక ధరలు అభ్యర్థుల మధ్య ప్రధానాంశాలుగా ఉన్నాయి.

ఆధునిక కవిత్వాన్ని మలుపు తిప్పిన కవి ఇస్మాయిల్ : కొప్పర్తి



కాలిఫోర్నియా: ఆధునిక కవిత్వాన్నా మలుపుతిప్పిన కవి ఇస్మాయిల్‌ అని ప్రముఖ కవి కొప్పర్తి వెంకటరమణమూర్తి అన్నారు. అమెరికాలోని కాలిఫోర్నియా ఫ్రీమౌంట్‌లో అక్టోబరు 9, 2022న నిర్వహించిన ‘వీక్షణం సాహితీ వేదిక’ 122 వ సమావేశానికి ఆయన ముఖ్యఅతిథిగా హాజరయ్యారు. ‘‘ఆధునిక కవిత్వ మార్గాలు- ఇస్మాయిల్ కవిత్వం’’ అనే అంశంపై ప్రసంగించారు. ప్రాచీన సాహిత్యానికి, ఆధునిక సాహిత్యానికి వస్తు పరంగా వచ్చిన భేదాల్ని కొప్పర్తి తొలుత వివరించారు. తరువాత గురజాడ, శ్రీశ్రీ, ఇస్మాయిల్ కవిత్వాల్లో ఉన్న విశేషాంశాల్ని వివరిస్తూ శ్రీశ్రీ తరువాత ఆధునిక కవిత్వాన్ని మలుపు తిప్పిన కవి ఇస్మాయిల్ అని కొనియాడారు.ఇస్మాయిల్ కవిత్వాన్ని స్వచ్ఛమైన నీటితో పోలుస్తూ.. దాహార్తికి నీరు ఎంత అవసరమో ఆధునిక కవులకు ఇస్మాయిల్ కవిత్వం అంత అవసరమన్నారు. ఇస్మాయిల్ కవిత్వంలో వాహకం, వాహిక రెండూ కవిత్వమేనని చెప్పారు. ‘‘తొలిసంధ్య నారింజని ఎవరు ఒలిచేరు, తెలిఎండ తొనలను ఎవరు పంచారు’’, ‘‘బుద్ధిగా ప్రేమించుకోక యుద్ధమెందుకు చేస్తారో నాకర్థం కాదు’’ ‘‘ఏ కాకీ ఎగరని ఏకాకి ఆకాశం’’ ‘‘తరుచాపము వీడిపోయి గురి మరచిన బాణంలా తిరుగుడును పిట్ట’’ అంటూ ఇస్మాయిల్ తన కవిత్వంలో అలవోకగా, సరళంగా, అనితరసాధ్యంగా రాసిన అనేక విశేషాంశాల్ని సోదాహరణంగా సభకు వివరించారు. 

కొప్పర్తి విశ్రాంత చరిత్ర ఉపన్యాసకులు. అయినప్పటికీ మొదట్నించీ కవిత్వం పట్ల ఆసక్తిని పెంచుకున్నారు. దాదాపు నలభై ఏళ్ల నించి కవిత్వం రాస్తున్నారు. పిట్టపాడే పాట, విషాదమోహనం, యాభైఏళ్ళవాన అనే మూడు కవితా సంపుటులు వెలువడ్డాయి. అమెరికాలోని కాలిఫోర్నియా బే ఏరియా లో ‘‘వీక్షణం’’ సాహితీ వేదిక గత పదేళ్లుగా నెలనెలా సాహిత్య కార్యక్రమాలు నిర్వహిస్తూ ప్రవాసాంధ్రుల తెలుగు భాషాభిమానాన్ని, సాహిత్యాభిలాషని చాటుతోంది. వీక్షణం వ్యవస్థాపక అధ్యక్షులు, ప్రముఖ రచయిత్రి డా.కె.గీతామాధవి సభకు ఆహ్వానం పలికి కార్యక్రమాన్ని ప్రారంభించారు. కొప్పర్తిని డా.కే.వి.రమణారావు సభకు పరిచయం చేశారు. ఈ సభలో స్థానిక ప్రముఖులు డా. అక్కిరాజు రమాపతిరావు, కిరణ్ ప్రభ, కాంతి కిరణ్, డా.కె.గీత, సుభాష్ పెద్దు, వేణు ఆసూరి, డా.కే.వి.రమణారావు, శారద కాశీవఝల, శ్రీధర్ రెడ్డి , సుభద్ర ద్రోణంరాజు, మృత్యుంజయుడు తాటిపాముల మున్నగువారు అనేకులు పాల్గొన్నారు. ఈ సమావేశాన్ని యూట్యూబులోనూ చూడొచ్చు.

ఐర్లాండ్‌లో ఘనంగా నారా లోకేశ్‌ బర్త్‌ డే వేడుకలు



డబ్లిన్‌: తెదేపా ప్రధాన కార్యదర్శి నారా లోకేశ్‌ పుట్టిన రోజు వేడుకలు టీడీపీ ఐర్లాండ్‌ విభాగం సభ్యుల ఆధ్వర్యంలో ఘనంగా జరిగాయి. ఈ సందర్భంగా పలువురు సభ్యులు కేకు కట్‌ చేసి లోకేశ్‌కు బర్త్‌ డే శుభాకాంక్షలు తెలిపారు. అలాగే, ఆయన మంత్రి పదవుల్లో ఉన్న సమయంలో ఆంధ్రప్రదేశ్‌కు చేసిన సేవలను గుర్తు చేసుకున్నారు. అంతకుముందు తెదేపా వ్యవస్థాపకులు ఎన్టీ రామారావు విగ్రహానికి పూలమాలలు వేసి నివాళులర్పించారు. అనంతరం ఉన్నత చదువుల కోసం యూరప్‌లోని పలు దేశాలకు వచ్చి తెదేపా ఐర్లాండ్‌ విభాగం ద్వారా ఉన్నత ఉద్యోగావకాశాలు, సహకారం పొందిన వారు తమ అనుభూతుల్ని పంచుకున్నారు. ఈ సందర్భంగా లోకేశ్‌ ‘యువగళం’ పేరుతో కొనసాగిస్తున్న సుదీర్ఘ పాదయాత్ర ద్వారా ప్రజలకు మరింత చేరువై తెదేపాను విజయతీరాలకు చేర్చాలని ఆకాంక్షిస్తూ తమ సంపూర్ణ సంఘీభావాన్ని ప్రకటించారు. అలాగే, యువగళం గోడపత్రికను ఆవిష్కరించారు. ఉదయం 11గంటలకు ప్రారంభమైన ఈ కార్యక్రమం సాయంత్రం 6గంటల వరకు కొనసాగింది. వందల మంది ఐర్లాండ్‌ విభాగం సభ్యులు, మహిళలు, యువత ఉత్సాహంగా పాల్గొన్నారు. ఈ కార్యక్రమాన్ని డా. కిషోర్ బాబు, కృష్ణ ప్రసాద్, నాగరాజు జూడ, ప్రముఖ్, కిషోర్ మాదల, శివ బాబు, రంగా గల్లా, కోటేంద్ర, శ్రీనివాస్ పుట్టా, లక్ష్మీ శ్రీనివాస్, భరత్ భాష్యం, రామ్ వంగవోలు, శ్రీకర్ తదితరులు ఘనంగా నిర్వహించారు.



Bathukamma: విశ్వవేదికపై తెలంగాణ పండుగ ‘బతుకమ్మ’ వైభవం



దుబాయ్‌: విశ్వవేదికపై బతుకమ్మ సంబరం అంబరాన్నంటింది. ప్రపంచ ప్రఖ్యాతిగాంచిన దుబాయ్‌లోని బుర్జ్‌ ఖలీఫాపై శనివారం రాత్రి  తెలంగాణ పండుగ ‘బతుకమ్మ’ వైభవం వీడియో ప్రదర్శించారు. బతుకమ్మ ప్రాశస్త్యం, విశిష్టత, సంబురాల సంస్కృతి తెలిపేలా ఈ వీడియో రూపొందించారు. ప్రపంచంలోనే అతిపెద్ద తెర బుర్జ్‌ ఖలీఫా. ఒకేసారి లక్షమంది ఈ కార్యక్రమాన్ని వీక్షించే విధంగా ఏర్పాట్లు చేశారు. బతుకమ్మతో పాటు తెలంగాణ సీఎం కేసీఆర్‌ చిత్రపటం కూడా ప్రదర్శించారు. తెలంగాణ జాగృతి ఆధ్వర్యంలో ఈకార్యక్రమం నిర్వహించారు. తెలంగాణ జాగృతి అధ్యక్షురాలు, ఎమ్మెల్సీ కవిత, ఆర్టీసీ ఛైర్మన్‌ బాజిరెడ్డి గోవర్థన్‌, ఎంపీ సురేశ్‌రెడ్డి, ఎమ్మెల్యే గణేశ్‌ గుప్తా, జాజాల సురేందర్‌, షకీల్‌ తదితరులు ఈ కార్యక్రమానికి హాజరయ్యారు. వీరికి దుబాయ్ వీధుల్లో భారీ ర్యాలీతో ప్రవాస తెలంగాణ వాసులు స్వాగతం పలికారు. బతుకమ్మ పండుగ ఖ్యాతిని ప్రపంచమంతా చాటి చెప్పేందుకే ఈ కార్యక్రమం చేపట్టినట్లు కవిత ఈ సందర్భంగా తెలిపారు.







బోస్టన్‌లో మే 20-21 తేదీల్లో మ‌హానాడు వేడుక‌లు!

ఏర్పాట్లను స్వయంగా సమీక్షించిన జయరాం కోమటి 



తెలుగుదేశం పార్టీ ఘ‌నంగా నిర్వహించుకునే పచ్చ పండగగా భాసిల్లిన మ‌హానాడును ఈ ఏడాది అమెరికాలోని ఎన్నారై తెదేపా ఆధ్వర్యంలో  నిర్వహించేందుకు ఏర్పాట్లు చేస్తున్నారు. ప్రతి ఏటా మే 27-29 తేదీల్లో ఘ‌నంగా నిర్వహించే ఈ కార్యక్రమానికి పార్టీ పెద్ద పీట వేస్తున్న విష‌యం తెలిసిందే. పార్టీ తీర్మానాలు, భవిష్యత్తు, పోరాటాలు, ఉద్యమాలు, కొత్త నేత‌ల ప‌రిచ‌యాలు ఇలా అనేక అంశాల‌ను ఈ స‌మావేశాల్లో చ‌ర్చించి కొత్త తీర్మానాల‌కు పార్టీ స‌న్నాహ‌కాలు చేస్తుంది.



అయితే, క‌రోనా నేప‌థ్యంలో గ‌త రెండేళ్లుగా కూడా ఈ మ‌హానాడును వ‌ర్చువ‌ల్‌గానే నిర్వహిస్తున్నారు. ఈ ఏడాది ఏపీలోని ఒంగోలులో నిర్వహిస్తున్న మ‌హానాడును రెండు రోజుల‌కే ప‌రిమితం చేశారు. అయినప్పటికీ.. అన్ని విష‌యాల‌ను స‌మ‌గ్రంగా చ‌ర్చించి పార్టీ భ‌విత‌కు పునాదులు పటిష్ఠం చేయనున్నారు. ఇదిలాఉంటే.. ఎన్నారై తెదేపా యూఎస్ఏ ఆధ్వర్యంలో ఈ నెల 20 నుంచి 21 వ‌ర‌కు రెండు రోజుల పాటు మ‌హానాడును నిర్వహించనున్నారు. బోస్టన్‌లోని బెస్ట్ వెస్ట్రన్‌ రాయ‌ల్ ప్లాజా హోట‌ల్‌లో ఈ మ‌హానాడు నిర్వహణకు శ్రీకారంచుట్టారు.

ఎన్నారై తెదేపా యూఎస్ఏ కోఆర్డినేట‌ర్‌గా ఇటీవ‌ల నియ‌మితులైన‌ 'జ‌య‌రాం కోమ‌టి' ఆధ్వర్యంలో ఈ మ‌హానాడును అంగ‌రంగ వైభ‌వంగా నిర్వహించేందుకు ఏర్పాట్లు చేస్తున్నారు. ఈ కార్యక్రమానికి ఏపీ నుంచి రాజ‌మండ్రి రూర‌ల్ ఎమ్మెల్యే గోరంట్ల బుచ్చయ్య చౌద‌రి, ఎమ్మెల్సీ ఎంవీఎస్ రాజు, టీడీపీ రాష్ట్ర ప్రధాన కార్యదర్శి గౌతు శిరీష‌, తెదేపా  జాతీయ అధికార ప్రతినిధి న‌న్నూరి న‌ర్సిరెడ్డి, మాజీ ఎమ్మెల్యే కందుల  నారాయ‌ణ‌రెడ్డి, అనంత‌పురం అర్బన్‌ మాజీ ఎమ్మెల్యే ప్రభాకర్‌ చౌద‌రి, తెదేపా సీనియ‌ర్ నాయ‌కుడు మన్నవ సుబ్బారావు త‌దిత‌రులు హాజ‌రుకానున్నారు.

ఈ నేప‌థ్యంలో బోస్టన్‌లోని మ‌హానాడు నిర్వహణ ఏర్పాట్లను ప‌రిశీలించేందుకు 'జ‌య‌రాం కోమ‌టి' బోస్టన్‌కు చేరుకున్నారు. అతిథుల‌కు అవ‌స‌ర‌మైన ఏర్పాట్లతో పాటు, మ‌హానాడులో చ‌ర్చించే విష‌యాల‌పై ఆయ‌న స‌మీక్ష చేయ‌నున్నారు. ఏపీలో ఏ విధంగా అయితే ఘ‌నంగా నిర్వహిస్తారో.. అంతే ఘ‌నంగా ఈ కార్యక్రమాన్ని నిర్వహించేలా జ‌య‌రాం కోమ‌టి చర్యలు తీసుకుంటున్నారు. 

ఈ కార్యక్రమాన్ని ఫేస్‌బుక్‌, యూట్యూబ్ లైవ్‌ల‌లో ప్రసారం చేసే ఏర్పాట్లు కూడా చేస్తుండ‌డం విశేషం.



TANA: డిసెంబర్‌ 2 నుంచి ‘తానా’ చైతన్య స్రవంతి కార్యక్రమం



ఇంటర్నెట్‌ డెస్క్‌: ఉత్తర అమెరికా తెలుగు సంఘం (తానా) ఆధ్వర్యంలో ‘చైతన్య స్రవంతి’ కార్యక్రమాన్ని తెలుగు రాష్ట్రాల్లో డిసెంబర్‌ 2 నుంచి జనవరి 7 వరకు నిర్వహించనున్నారు. దీనికి సంబంధించి ‘తానా’ ఒక ప్రతికా ప్రకటన విడుదల చేసింది. ‘అంకిత సేవా భావం - అద్భుత కళాధామం’ నినాదంతో వివిధ సామాజిక సేవ, సాంస్కృతిక కార్యక్రమాలకు ‘తానా’ శ్రీకారం చుట్టింది. ‘చైతన్య స్రవంతి’లో భాగంగా తెలుగు రాష్ట్రాల్లో 20కి పైగా క్యాన్సర్‌ అవగాహన శిబిరాలు, 30కి పైగా కంటి వైద్య శిబిరాలు ఏర్పాటు చేయనున్నారు. 2500 మంది రైతులకు రక్షణ పరికరాలు, 500 మందికి పైగా రైతులకు వ్యవసాయ యంత్రాలు పంపిణీ చేయనున్నారు. విద్యార్థుల కోసం 10కి పైగా సాంస్కృతిక కార్యక్రమాలు నిర్వహించనున్నారు. సైకిళ్లు, క్రీడా పరికరాలతో పాటు మిలియన్‌ డాలర్ల ఆర్థిక సాయాన్ని విద్యార్థులకు అందించాలని నిర్ణయించారు. దివ్యాంగుల కోసం మూడు చక్రాల సైకిళ్లు పంపిణీ చేయనున్నారు. ప్రముఖ కవులు, రచయితలు, సాహితీ దిగ్గజాల ప్రసంగాలతో విభిన్న అంశాలపై చర్చా వేదికలు ఏర్పాటు చేయనున్నారు. ‘తానా’ అధ్యక్షుడు అంజయ్య చౌదరి లావు, ‘తానా ఫౌండేషన్’ చైర్మన్ వెంకట రమణ యార్లగడ్డ ఆధ్వర్యంలో వీటిని నిర్వహించనున్నారు. ‘తానా’ చైతన్య స్రవంతి కో-ఆర్డినేటర్ సునిల్ పంత్ర సమన్వయం చేస్తారు. 



TANA: డిసెంబర్‌ 16న శిల్ప కళావేదికలో తానా ‘కళారాధన’



ఇంటర్నెట్‌డెస్క్‌: ఉత్తర అమెరికా తెలుగు సంఘం (తానా) చైతన్య స్రవంతి కార్యక్రమాల్లో భాగంగా డిసెంబర్‌ 16న హైదరాబాద్‌లోని శిల్పకళావేదికలో ‘కళారాధన’ కార్యక్రమం నిర్వహిస్తున్నామని తానా అధ్యక్షుడు లావు అంజయ్య చౌదరి తెలిపారు. ఈ కార్యక్రమంలో భాగంగా తెలుగు సినీ రంగానికి విశేష సేవలందించిన లెజెండ్స్‌కు పురస్కారాలు అందజేయనున్నట్టు తెలిపారు. 



పద్మభూషణ్‌ సుశీల, పద్మభూషణ్‌ సరోజాదేవి, పద్మశ్రీ.. దాదాసాహెబ్‌ఫాల్కే పురస్కారాల గ్రహీత విశ్వనాథ్‌, పద్మశ్రీ కోట శ్రీనివాసరావు, సీనియర్‌ నటులు మురళీమోహన్‌, గిరిబాబు, కృష్ణవేణి, జమునా రాణి, లక్ష్మి, ప్రముఖ రచయిత పరుచూరి గోపాలకృష్ణ తదితరులను తానా పురస్కారంతో సన్మానించనున్నట్లు తానా 23వ మహాసభల కన్వీనర్‌ పొట్లూరి రవి, తానా చైతన్య స్రవంతి కోఆర్డినేటర్‌ పాంత్రా సునీల్‌ తెలిపారు. దీనిలో భాగంగా సినీ ప్రముఖులను తానా తరఫున ఆహ్వానించారు. ఈ కార్యక్రమంలో పద్మశ్రీ శోభారాజు అన్నమాచార్య భవన వాహిని, గురు రామాచారి లిటిల్‌ మ్యూజీషియన్స్‌, సిద్ధేంద్ర కూచిపూడి అకాడమీ, అమెరికాకు చెందిన 300 మందికి పైగా విద్యార్థుల ప్రదర్శనలు ఉంటాయని తెలిపారు.



NATS: ఫ్లోరిడాలో నాట్స్‌ సేవా కార్యక్రమాలపై స్థానికుల ప్రశంసలు



ఫ్లోరిడా: నాట్స్ సేవా కార్యక్రమాలు పలువురి ప్రశంసలు అందుకుంటున్నాయి. అమెరికాలో రహదారుల పరిరక్షణ, పచ్చదనం, పరిశుభ్రతను సైతం ప్రజలు తమ సామాజిక బాధ్యతగా భావిస్తుంటారు. ఈ క్రమంలో ఉత్తర అమెరికా తెలుగు సంఘం (నాట్స్) టాంపా బే విభాగం టాంపాలోని దాదాపు రెండు మైళ్ల పరిధి వరకు హైవేను శుభ్రం చేసేందుకు నడుం కట్టింది. ఆ ప్రాంతాన్ని శుభ్రం చేయడంలో 25 మంది నాట్స్ సభ్యులు, స్థానికంగా ఉండే హైస్కూల్ విద్యార్థులు పాల్గొని తమ సేవలు అందించారు. నాట్స్ చేపట్టిన ఈ కార్యక్రమం స్ఫూర్తితో కేవలం పాఠశాల విద్యార్థులే కాకుండా స్థానికులు కూడా హైవే క్లీనింగ్‌లో పాల్గొన్నారు. రెండు మైళ్ల పరిధిలో రహదారికి ఇరువైపులా ఉన్న చెత్త, చెదారం తొలగించారు. అంతా శుభ్రంగా ఉండేలా చేశారు. మన పరిసరాలను మనమే శుభ్రం చేసుకోవాలనే స్ఫూర్తిని విద్యార్థుల్లో నింపేందుకు ఈ కార్యక్రమం చేపట్టినట్టు నాట్స్‌ తెలిపింది. ఈ కార్యక్రమంలో పాల్గొన్న విద్యార్థులకు నాట్స్ సేవా ధ్రువ పత్రాలను అందించింది. నాట్స్ టాంపా  బే నాయకత్వం ఎంతో సమర్థంగా ఈ కార్యక్రమం నిర్వహించింది. 



ఈ కార్యక్రమానికి సహకరించిన నాట్స్ మాజీ ఛైర్మన్ శ్రీనివాస్ గుత్తికొండ, బోర్డు గౌరవ సభ్యులు డా.కొత్త శేఖరం, బోర్డు వైస్ ఛైర్మన్ ప్రశాంత్ పిన్నమనేని, బోర్డు ఆఫ్ డైరెక్టర్  శ్రీనివాస్ మల్లాది తదితరులకు నాట్స్ టాంపా బే విభాగం ప్రత్యేక ధన్యవాదాలు తెలిపింది. ఫైనాన్స్/మార్కెటింగ్ వైస్ ప్రెసిడెంట్ భాను ధూళిపాళ్ల, ప్రోగ్రామ్స్ నేషనల్ కోఆర్డినేటర్  రాజేష్ కాండ్రు, జాయింట్ ట్రెజరర్ సుధీర్ మిక్కిలినేని, సలహ మండలి సభ్యులు  ప్రసాద్ ఆరికట్ల, సురేష్ బొజ్జా, చాప్టర్ కో ఆర్డినేటర్ సుమంత్ రామినేని, జాయింట్ కోఆర్డినేటర్  విజయ్ కట్టా, కోఆర్డినేటర్ కమిటీ చైర్స్ భరత్ ముద్దన, హరి మండవతో పాటు నాట్స్ స్వచ్ఛంద సేవకులు శ్రీనివాస్ బైరెడ్డి, అనిల్ అరేమండ, భార్గవ మాధవరెడ్డి చక్కటి ప్రణాళికతో కార్యక్రమం విజయవంతం చేశారు. భావితరాల్లో సేవాభావాన్ని నింపేందుకు కార్యక్రమం చేపట్టి విజయవంతం చేసిన టాంపా బే నాట్స్ విభాగాన్ని నాట్స్ ఛైర్ విమెన్ అరుణ గంటి ప్రత్యేకంగా అభినందించారు. సేవే గమ్యం నినాదానికి తగ్గట్టుగా టాంపా బే విభాగం కార్యక్రమం నిర్వహించిందని నాట్స్ అధ్యక్షుడు బాపు నూతి టాంపా బే నాయకులను ప్రశంసించారు. ఈ కార్యక్రమానికి సహకరించిన సెక్రటరీ రంజిత్ చాగంటి, ఎగ్జిక్యూటివ్ మీడియా సెక్రటరీ మురళి మేడిచెర్లకు కృతజ్ఞతలు తెలిపారు.

ఘంటసాలకు భారతరత్న కార్యక్రమం.. అద్వితీయంగా 200 టీవీ ఎపిసోడ్స్ పూర్తి

అమరగాయకుడు ఘంటసాల వెంకటేశ్వరరావు శత జయంతి వేడుకల సందర్భంగా ఆయనకు భారతరత్న పురస్కారం ఇవ్వడం సముచితం అనే నినాదంతో ప్రత్యేక కార్యక్రమాలను నిర్వహిస్తున్న సంగతి తెలిసిందే. ఈ క్రమంలో యూఎస్‌ఏ నుంచి శంకర నేత్రాలయ అధ్యక్షుడు బాలరెడ్డి ఇందుర్తి ఆధ్వర్యంలో ఇప్పటివరకు 200 టీవీ కార్యక్రమాలను నిర్వహించారు.



తాజాగా జనవరి 8న అంతర్జాలం వేదికగా నిర్వహించిన కార్యక్రమంలో కేంద్ర పర్యాటకశాఖ మంత్రి జి.కిషన్‌రెడ్డి  పాల్గొని ఘంటసాలకు ఘన నివాళి అర్పించారు. సుమధుర గానంతో ఘంటసాల కోట్లాది ప్రజల హృదయాల్లో తనకంటూ ప్రత్యేక స్థానాన్ని సంపాదించుకున్నారని అన్నారు. ఆయన ఆలపించిన భక్తి గీతాలు, భగవద్గీత వేటికవే ప్రత్యేకమన్నారు. భారతదేశానికి స్వాతంత్ర్యం వచ్చి 75 వసంతాలు పూర్తయిన సందర్భంగా ఆజాదీ కా అమృత్‌ మహోత్సవ్‌ పేరుతో ఉత్సవాలను నిర్వహిస్తున్నామని, అలాగే, ఘంటసాల శతజయంతి ఉత్సవాలను అనేక ప్రాంతాల్లో కూడా జరపాలని నిర్ణయించామన్నారు. వచ్చే ఏడాది పాటు ఉభయ తెలుగు రాష్ట్రాల్లో, దేశ రాజధానిలో కేంద్ర ప్రభుత్వం తరఫున వీటిని నిర్వహిస్తామన్నారు. ప్రతి ఒక్కరూ ఈ ఉత్సవాల్లో భాగం కావాలని పిలుపునిచ్చారు.



రక్షణశాఖ మంత్రికి శాస్త్రీయ సలహాదారు డాక్టర్ జి.సతీష్ రెడ్డి మాట్లాడుతూ ‘ఘంటసాల అంటే తెలియని తెలుగు వారు ఉండరు. ఆయన బాల్యం నుంచే ఎన్నో కష్టాలకు ఓర్చి, విజయనగం వెళ్లి సంగీతం నేర్చుకున్నారు. వారికి సంగీతం నేర్పించిన గురువు సీతారామశాస్త్రిని జీవితాంతం స్మరించుకున్నారు. పదివేలకు పైగా పాటలు పాడారు. తిరుమల తిరుపతి దేవస్థానం గర్భగుడిలో పాటలు పాడిన ఏకైక గాయకుడు ఘంటసాల’ అని కొనియాడారు.

శారద ఆకునూరి వ్యాఖ్యాతగా వ్యవహరించిన ఈ కార్యక్రమంలో 10 సార్లు నోబెల్ బహుమతికి నామినేట్ అయిన వ్యాపారవేత్త డాక్టర్ ఎంఎస్‌ రెడ్డి (జున్ను రాజు), సినీ దర్శకుడు ఎ. కోదండరామి రెడ్డి, నటుడు, నిర్మాత ఎం. మురళీ మోహన్, ఘంటసాల కృష్ణకుమారి, నాటా మాజీ అధ్యక్షుడు డాక్టర్ రాఘవరెడ్డి గోసాల, TTA మాజీ అధ్యక్షుడు భరత్ మాదాడి, శంకర నేత్రాలయ ట్రస్టీ భాస్కర్ గంటి, శ్రీ సాంస్కృతిక కళాసారథి వ్యవస్థాపక అధ్యక్షుడు రత్నకుమార్ కవుటూరు, NRIVA ఛైర్మన్, డాక్టర్ జయసింహ సుంకు, శంకర నేత్రాలయ ట్రస్టీ శ్యామ్ అప్పాలి తదితరులు పాల్గొన్నారు. ఘంటసాలకు భారతరత్న గౌరవం దక్కాలని ఆకాంక్షించారు.



ఈ కార్యక్రమం 33 దేశాలకు చేరుకోవడానికి సహాయ సహకారాలు అందించిన ఆదిశేషు కోట, శ్రీలత మగతల, రత్నకుమార్ కవుటూరులకు నిర్వాహకులు బాలారెడ్డి ఇందూర్తి ప్రత్యేక ధన్యవాదాలు తెలియజేశారు. అలాగే 200 TV కార్యక్రమాలకు సాంకేతిక సహాయాన్ని అందజేసిన శ్యాం అప్పాలి, ప్రమీల గోపు, హరీష్ కోలపల్లికు తన ధన్యవాదాలు తెలియజేశారు. వ్యాఖ్యాతలుగా వ్యవహరించిన శారద ఆకునూరి, రత్నకుమార్ కవుటూరు,  శ్యామ్ అప్పాలి, విజు చిలువేరు, నీలిమ గడ్డమనుగు, Dr.రెడ్డి  ఉరిమింది, జయ పీసపాటి, రామ్ దుర్వాసుల, ఫణి డొక్క, శ్రీలత మగతలకు ప్రత్యేక అభినందనలు తెలియజేశారు.

ఘంటసాలకు భారతరత్న ఇవ్వాలని మొదలుపెట్టిన సంతకాల సేకరణలో భాగంగా వివరాలు ఇచ్చేందుకు https://www.change.org/BharatRatnaForGhantasalaGaru సందర్శించవచ్చు. ఈ కార్యక్రమానికి సహాయం చేయాలనుకుంటే ghantasala100th@gmail.comకి వివరాలు పంపవచ్చని నిర్వాహకులు తెలిపారు.

ఘనంగా ‘24 గంటల ఎస్పీ బాలు స్వర రాగ మహా యాగం’



గాన గంధర్వ, పద్మవిభూషణ్ ఎస్పీ బాలసుబ్రహ్మణ్యంను స్మరిస్తూ వంశీ- ఘంటసాల ఇంటర్నేషనల్ ఫౌండేషన్ ట్రస్ట్ (GIFT),  తెలుగు కళా సమితి ఖతార్ సంయుక్త ఆధ్వర్యంలో ‘24 గంటల ఎస్పీ బాలు స్వర రాగ మహా యాగం’  అంతర్జాలం వేదికగా ఘనంగా జరిగింది.  సెప్టెంబర్ 24వ తేదీ ఉదయం పది గంటలకు ప్రారంభమై 25వ తేదీ ఉదయం 10 గంటలకు స్వర రాగ మహా యాగం పూర్తయింది.



ఖతార్  వేదికగా ఈ కార్యక్రమాన్ని ఘంటసాల ఇంటర్నేషనల్ ఫౌండేషన్ ట్రస్ట్ కన్వీనర్ పద్మజ జ్యోతి ప్రకాశం చేసి  ప్రారంభించారు. వంశీ సంస్థల అధినేత డాక్టర్ వంశీ రామరాజు, తాతాజీ ఉసిరికల, తెలుగు కళా సమితి అధ్యక్షులు మాట్లాడుతూ, ఏదైనా ఒక విశ్వవిద్యాలయంలో సంగీత విభాగంలో ఎస్పీ బాలు బాలు పేరిట ఎంఏ మ్యూజిక్‌లో అత్యుత్తమ స్థానం పొందినవారికి స్వర్ణ పతకాన్ని నెలకొల్పుతామని తెలియజేశారు.



సభా ప్రారంభకులుగా విచ్చేసిన తెలంగాణ రాష్ట్ర ప్రభుత్వ  సలహాదారులు డా. కె.వి.రమణ మాట్లాడుతూ ‘బాల సుబ్రహ్మణ్యం గురించి ఎంత చెప్పినా తక్కువేనని  సంకల్పం, కృషి, దీక్ష ,తపన, రాజీ లేని తత్వం, ఒడిసిపట్టి ఎదిగే నైపుణ్యం - ఈ సప్తగుణాలన్నీ  కలిసి ఆయన గొంతులో సప్తస్వరాలుగా  ప్రతిష్ఠితమైనాయి’ అన్నారు. ‘ఆయన పాటలే ఆ సప్తస్వరాల వైభవాన్ని చెప్పాయి’ అంటూ గాన గంధర్వునితో తనకు ఉన్న అనుబంధాన్ని తెలియచేశారు. ఎస్పీ బాలు ఐసీయూలో వెళ్లే రెండు రోజుల ముందు తనకు పెట్టిన వాయిస్ మెయిల్ ఈ సందర్భంగా వినిపించారు ప్రముఖ వైద్యులు గురువారెడ్డి. ఆ తర్వాత ఆయన తిరిగిరాని లోకాలకు వెళ్లిపోయారని ఆవేదన వ్యక్తం చేశారు.



ఎస్పీ బాలుతో తమకున్న అనుబంధం గురించి సంగీత దర్శకులు మాధవపెద్ది సురేష్, తనికెళ్ళ భరణి, సాలూరి వాసు రావు, రేలంగి నరసింహారావు, భువనచంద్ర,  డా వంగూరి చిట్టెన్ రాజు, కె స్వరూపా రెడ్డి, శారద ఆకునూరి, కేఎస్‌ ప్రసాద్‌(ఐసీసీ అడ్వైజరీ కౌన్సిల్ ఖతార్) , శ్రీదేవి జాగర్లమూడి(తెలుగు ఫైన్ ఆర్ట్స్ సొసైటీ న్యూజెర్సీ) సత్యాదేవి మల్లుల(మలేషియా), రత్న కుమార్ కవుటూరు(అధ్యక్షులు శ్రీ సాంస్కృతిక కళాసారథి సింగపూర్), డా తెన్నేటి సుధ( అధ్యక్షురాలు వంశీ), శైలజ సుంకరపల్లి(మేనేజింగ్ ట్రస్టీ వంశీ), డాక్టర్ ఇప్పనపల్లి (ఛైర్మన్ లీడ్ ఇండియా ఫౌండేషన్ అమెరికా), డా రామరాజు శ్రీనివాసరావు (ప్రెసిడెంట్, ఆంధ్రప్రదేశ్ టాక్స్ ప్రాక్టీషనర్ అండ్‌ కన్సల్టెంట్ అసోసియేషన్ గుంటూరు), రాధిక నోరి (అమెరికా, ప్రముఖ గాయని) శశికళ స్వామి(వైణిక విద్వాంసురాలు) రామరాజు లక్ష్మీ శ్రీనివాస్, కొమ్మరాజు ప్రసాద్(అమెరికా), కుమార్ రాణి (న్యూ జెర్సీ), రేవంత్ చిలకమర్తి(కెనడా), మధువాణి వడ్లమాని(కెనడా), అనిల్ కుమార్(ఒమన్), ఆదిత్య వెలిచెర్ల (ఆస్ట్రేలియా), మనోహర్ ఎల్లా (ఆస్ట్రేలియా), శ్రీలత మగతల (న్యూజిలాండ్), రమ (ఆస్ట్రేలియా), పద్మ మల్లెల, గోవర్ధన్ మల్లెల(న్యూజిలాండ్) వి.హరి శ్రీనివాస్(బెంగళూరు), రాజశేఖర్ వెలపూరు(అమెరికా), మోహన్ విస్సాప్రగడ(ఖజికిస్తాన్), వి.ఎస్.మూర్తి(కెనడా), గంటా ప్రసాద్ (అమెరికా),ప్రముఖ గాయని వి.కె. దుర్గ, ఉషా చివుకుల(అమెరికా)పి.బి. సాహితి(చెన్నై) ,త్రినాథరావు(అమెరికా) సహా ఐదు ఖండాల నుంచి ఎందరో ఈ అంతర్జాల కార్యక్రమంలో పాల్గొని బాలు గారికి ఘన నివాళి అర్పించారు.



ఐదేళ్ల బాలిక నుంచి 90 ఏళ్ల వయస్సు గల గాయని వరకూ తమ గానాన్ని వినిపించారు. 24 గంటల పాటు జరిగిన ఈ కార్యక్రమంలో ఎస్పీ బాలుకు స్వరాభిషేకం చేశారు. ఒక గంట సేపు ఈల పాట ద్వారా డా.విద్యాసాగర్, ఆయన బృందం పాడిన గీతాలు ఎంతగానో ఆకట్టుకున్నాయి. వారికి వంశీరామరాజు ‘ఎస్పీబాలు ఇంటర్నేషనల్ అవార్డు’ ప్రకటించారు. యూకే నుంచి ఎస్పీ బాలు పాటలు పాడిన ఆదిత్య శివానంద మల్లాది అనే గాయకుడిని  స్వరాభిషేకం లాంటి కార్యక్రమాల్లో ప్రోత్సహించాలని ప్రముఖ సంగీత దర్శకులు సాలూరి వాసు రావు ప్రకటించారు. వ్యాఖ్యాతలుగా ఖతార్‌కు చెందిన బి భవాని, బి గౌరీదేవి, కె సాహిత్య జ్యోత్స్న, మాధవి బైటారులు వ్యవహరించారు.





Chandrababu: తెదేపాను స్థాపించిన ముహూర్త బలం గొప్పది: చంద్రబాబు



అమరావతి: తెలుగు చరిత్ర అంటే తెదేపా ఆవిర్భావానికి ముందు.. ఆ తర్వాత అని చదవాల్సిందేనని ఆ పార్టీ అధినేత చంద్రబాబు అన్నారు. తెదేపా 40వ ఆవిర్భావ దినోత్సవం సందర్భంగా ఆ పార్టీ ఎన్‌ఆర్‌ఐ విభాగం 40 దేశాల్లోని 200 నగరాల్లో వేడుకలను జరుపుకొంటోంది. ఈ నేపథ్యంలో ఆయా దేశాల్లో స్థిరపడిన పార్టీ అభిమానులు, కార్యకర్తలను ఉద్దేశించి చంద్రబాబు మాట్లాడారు. తెలుగువారి ఆత్మగౌరవ నినాదంతో తెదేపా పుట్టిందని ఆయన గుర్తు చేశారు. సంక్షేమానికి ఆద్యుడు పార్టీ వ్యవస్థాపకుడు ఎన్టీఆర్‌ అని.. పటేల్‌, పట్వారీ వ్యవస్థలను ఆయన రద్దు చేశారని చెప్పారు. 

ప్రస్తుతం దేశవ్యాప్తంగా అమల్లో ఉన్న ఆహార భద్రత విధానాన్ని రూ.2కే కిలోబియ్యం పథకంతో ఎన్టీఆర్‌ ఎప్పుడో అమలు చేశారని చంద్రబాబు కొనియాడారు. ఎన్టీఆర్‌ ఆశయాలు.. ఆలోచనలకు అనుగుణంగా పార్టీ బలోపేతం కానుందన్నారు. తెదేపాను స్థాపించిన ముహూర్త బలం గొప్పదని.. అందుకే ఎన్ని ఆటు పోట్లు వచ్చినా తట్టుకుని నిలబడుతోందన్నారు. పార్టీని ఎంతమంది ఎన్ని ఇబ్బందులు పెట్టినా రెట్టించిన ఉత్సాహంతో ముందుకెళ్తోందని చెప్పారు. ఏ దేశంలో ఉన్నా రాష్ట్ర భవిష్యత్‌కు ఎన్‌ఆర్‌ఐలు సహకరించాలని చంద్రబాబు పిలుపునిచ్చారు.

UK new visa: ప్రతిభావంతులకు బ్రిటన్‌ తలుపులు బార్లా..

టాప్‌-50 విశ్వవిద్యాలయాల విద్యార్థుల కోసం ప్రత్యేక వీసాలు
భారతీయులకు ప్రయోజనం చేకూరే అవకాశం



లండన్‌: ప్రపంచం నలుమూలల నుంచి అత్యంత ప్రతిభావంతులైన గ్రాడ్యుయేట్లు తమ దేశానికి వచ్చి పనిచేసుకునేందుకు వీలు కల్పించేలా బ్రిటన్‌ సరికొత్త వీసా కార్యక్రమానికి సోమవారం శ్రీకారం చుట్టింది. ‘అధిక సత్తా ఉన్న అభ్యర్థుల (హెచ్‌పీఐ) వీసా’గా దానికి నామకరణం చేసింది. జాతీయతతో సంబంధం లేకుండా.. ప్రపంచంలోని 50 అత్యుత్తమ విశ్వవిద్యాలయాల్లో (బ్రిటన్‌లో ఉన్నవాటిని మినహాయించి) గ్రాడ్యుయేషన్‌ పూర్తిచేసిన విద్యార్థులకు ఈ కార్యక్రమం కింద వీసాలు మంజూరు చేస్తారు. ఇది భారతీయులకూ ప్రయోజనకరంగా మారే అవకాశం ఉంది. హెచ్‌పీఐ వివరాలను భారత సంతతికి చెందిన కేబినెట్‌ మంత్రులు రుషి సునక్‌, ప్రీతి పటేల్‌ ఓ సంయుక్త ప్రకటనలో వెల్లడించారు.

ఇందులో అర్హులైనవారికి బ్రిటన్‌లో ఉద్యోగమేమీ ఖరారు కాకున్నా రెండేళ్ల వర్క్‌ వీసా లభిస్తుంది. అభ్యర్థులు పీహెచ్‌డీ పట్టభద్రులైతే.. వీసా గడువు మూడేళ్ల వరకు ఉంటుంది. హెచ్‌పీఐ వీసాదారులు తమపై ఆధారపడ్డవారిని లేదా సన్నిహిత కుటుంబసభ్యులను తమతో పాటు బ్రిటన్‌కు తీసుకెళ్లొచ్చు. టైమ్స్‌ హయ్యర్‌ ఎడ్యుకేషన్‌, క్యూఎస్‌, అకడమిక్‌ ర్యాంకింగ్‌ ఆఫ్‌ వరల్డ్‌ యూనివర్సిటీస్‌ విడివిడిగా రూపొందించిన జాబితాల ప్రకారం టాప్‌-50 విశ్వవిద్యాలయాలను (బ్రిటన్‌ వెలుపల) ఎంపిక చేశారు. బ్రిటన్‌ను అంతర్జాతీయ వ్యాపార, సృజనాత్మక, నవకల్పనల కేంద్రంగా తీర్చిదిద్దేందుకే హెచ్‌పీఐ వీసా కార్యక్రమాన్ని ప్రారంభించినట్లు సునక్‌ తెలిపారు. 

Ukraine Crisis: తక్షణమే ఉక్రెయిన్‌ వీడండి.. భారత విద్యార్థులకు ప్రభుత్వం అడ్వైజరీ



ఇంటర్నెట్‌ డెస్క్‌‌: రష్యా - ఉక్రెయిన్‌ మధ్య ఉద్రిక్తతలు మరింత తీవ్రమవుతున్న వేళ భారత ప్రభుత్వం అప్రమత్తమైంది. ఉక్రెయిన్‌లో ఉన్న భారత విద్యార్థులు ఆన్‌లైన్‌ క్లాసులపై సమాచారం కోసం ఎదురుచూడకుండా.. తక్షణమే ఆ దేశాన్ని వీడాలని సూచించింది. ఈ మేరకు అక్కడి భారత ఎంబసీ మంగళవారం అడ్వైజరీ జారీ చేసింది. 

‘‘మెడికల్‌ యూనివర్శిటీల్లో ఆన్‌లైన్‌ క్లాసుల నిర్వహణ గురించి తెలుసుకోడానికి భారత రాయబార కార్యాలయానికి పెద్ద సంఖ్యలో ఫోన్లు వస్తున్నాయి. అయితే భారత విద్యార్థులు తమ విద్యా ప్రక్రియను కొనసాగించేందుకు వీలుగా ఆన్‌లైన్‌ క్లాసుల ఏర్పాటుకు.. సంబంధిత అధికారులతో చర్చలు జరుగుతున్నాయి. క్లాసుల విషయంలో యూనివర్శిటీల నుంచి అధికారిక ధ్రువీకరణ కోసం ఎదురుచూడకండి. మీ భద్రత దృష్ట్ట్యా తక్షణమే ఉక్రెయిన్‌ను వీడాలని సూచిస్తున్నాం’’ అని భారత రాయబార కార్యాలయం వెల్లడించింది. 

ఉక్రెయిన్‌ పరిణామాల నేపథ్యంలో భారత ఎంబసీ ఇటీవల కాలంలో జారీ చేసిన మూడో అడ్వైజరీ ఇది. ఇటీవల అత్యవసరమైతే తప్ప ఉక్రెయిన్‌లో ఉండొద్దని హెచ్చరించిన ఎంబసీ.. తాజాగా విద్యార్థులంతా స్వదేశానికి వెళ్లిపోవాలని సూచించింది. 

ఉక్రెయిన్‌కు మరిన్ని విమానాలు..

ఇదిలా ఉండగా.. ఉక్రెయిన్‌లోని భారతీయులను స్వదేశానికి రప్పించేందుకుం కేంద్రం చర్యలను వేగవంతం చేసింది. ఇందులో భాగంగానే ఈ ఉదయం దిల్లీ నుంచి ఓ ప్రత్యేక ఎయిరిండియా విమానం ఉక్రెయిన్‌ బయల్దేరింది. ఆ దేశానికి మరిన్ని ప్రత్యేక విమనాలను నడపనున్నట్లు తాజాగా వెల్లడించింది. ఈ నెల 25 నుంచి మార్చి 6 మధ్య నాలుగు ప్రత్యేక విమానాలు నడపనున్నట్లు తెలిపింది. దీంతో పాటు ఉక్రెయిన్‌ నుంచి భారత్‌కు ఎయిర్‌ అరేబియా, ఫ్లై దుబాయి, ఖతర్‌ ఎయిర్‌వేస్‌ వంటి రెగ్యులర్‌ విమాన సర్వీసులు కూడా కొనసాగనున్నట్లు పేర్కొంది. 

డాలస్‌లో గాంధీ మెమోరియల్‌ వద్ద ఘనంగా పంద్రాగస్టు వేడుకలు



డాలస్/ టెక్సాస్: అమెరికాలో భారత స్వాతంత్ర్య దినోత్సవ వేడుకలు ఘనంగా జరిగాయి. మహాత్మాగాంధీ మెమోరియల్ ఆఫ్ నార్త్ టెక్సాస్ ఆధ్వర్యంలో అమెరికా డాలస్‌లోని అతి పెద్దదైన గాంధీ మెమోరియల్ వద్ద 75వ భారత స్వాతంత్ర్య దినోత్సవ వేడుకల్లో ప్రవాస భారతీయులు ఎంతో ఉత్సాహంగా పాల్గొన్నారు. కొవిడ్‌ నిబంధనల్ని పాటిస్తూ వేడుకలు జరుపుకొన్నారు. పిల్లలు, పెద్దల కేరింతల మధ్య భారత జాతీయ పతాకాన్ని మహాత్మాగాంధీ మెమోరియల్ ఆఫ్ నార్త్ టెక్సాస్ వ్యవస్థాపక ఛైర్మన్ డా. ప్రసాద్ తోటకూర ఆవిష్కరించారు. అనంతరం జాతిపిత మహాత్మాగాంధీకి పుష్పాంజలి ఘటించారు. ఈ సందర్భంగా ఆయన మాట్లాడుతూ.. గాంధీజీ సహా ఎంతోమంది జాతీయ నాయకులు, స్వాతంత్ర్య సమరయోధుల త్యాగాల ఫలితంగా సాధించుకున్న 75ఏళ్ల స్వాతంత్ర్య భారతంలో మనం అనేక రంగాలలో ఎంతో ప్రగతి సాధించినా, ఇప్పటికీ కొన్ని వేల గ్రామాల్లో తాగునీరు, విద్యుత్, విద్య, వైద్యం వంటి కనీస వసతులు లేకపోవడం శోచనీయమన్నారు. పాలకులు చిత్తశుద్ధితో, ప్రజలు అంకితభావంతో కలిసి పనిచేస్తే తప్ప ఆశించిన అభివృద్ధి సాధించలేమన్నారు. విశ్వవ్యాప్తంగా ఉన్న ప్రవాస భారతీయులు మన దేశాభివృద్ధిలో తమ వంతు కృషితో పునరంకితం కావాలని ఆయన పిలుపునిచ్చారు.



ఈ వేడుకల్లో మహాత్మాగాంధీ మెమోరియల్ కార్యదర్శి రావు కల్వల, బోర్డు సభ్యులు, కమ్యూనిటీ నాయకులు ఉర్మీత్ జునేజా, సల్మాన్ ఫర్షోరి, దినేష్ హూడా, షబ్నం మోడ్గిల్, ఎం.వి.ఎల్ ప్రసాద్, సత్యన్ కళ్యాణ్ దుర్గ్, పులిగండ్ల విశ్వనాథం, ములుకుట్ల వెంకట్‌తో పాటు పలువురు చిన్నారులు, పెద్దలు గాంధీజీకి నివాళులర్పించి మిఠాయిలు పంచుకొన్నారు. చిరు జల్లుల మధ్య ఆహ్లాదంగా గడిపారు.









Green card: ఫీజు చెల్లిస్తే గ్రీన్‌కార్డ్‌.. అమెరికా కొత్త బిల్లులో ప్రతిపాదన



వాషింగ్టన్‌: అమెరికాలో శాశ్వత నివాసం కోసం ఎదురుచూస్తున్న వారికి శుభవార్త. ఉద్యోగ ఆధారిత గ్రీన్‌కార్డుల జారీ బ్యాక్‌లాగ్‌లో చిక్కుకున్న వారు కొంత మొత్తం చెల్లించడం ద్వారా గ్రీన్‌కార్డు పొందొచ్చు. ముఖ్యంగా భారతీయులు పెద్ద సంఖ్యలో దీనివల్ల లబ్ధి పొందనున్నారు. అయితే, దీనికి సంబంధించిన ప్రతిపాదిత బిల్లు చట్టరూపం దాల్చాల్సి ఉంటుంది.

ఉద్యోగ ఆధారిత ఇమ్మిగ్రెంట్‌ వీసాల్లో ప్రతి దేశానికీ ఏడు శాతం పరిమితి ఉంది. దీంతో హెచ్‌-1బీ పని వీసాలపై వచ్చిన వారు గ్రీన్‌కార్డు కోసం ఏళ్ల తరబడి వేచి చూడాల్సిన పరిస్థితి నెలకొంది. ఎక్కువ జనాభా కలిగిన భారత్‌, చైనా వలసదారులు ఈ నిబంధనతో ఇబ్బందులు ఎదుర్కొంటున్నారు. ఈ నేపథ్యంలో అమెరికా ప్రతినిధుల సభ జ్యుడీషియరీ కమిటీ ప్రతిపాదిత బిల్లు కాపీని విడుదల చేసింది. దీని ప్రకారం ప్రయారిటీ డేట్ దాటి రెండేళ్లు పూర్తిచేసుకున్న ఉద్యోగ ఆధారిత వలసదారులు 5000 డాలర్లు అదనపు రుసుం చెల్లించడం ద్వారా సంఖ్యా పరిమితులు లేకుండా శాశ్వత నివాసం పొందొచ్చు. అదే ఈబీ-5 వీసాదారులు అయితే 50 వేల డాలర్లు చెల్లించాల్సి ఉంటుంది. అలాగే కుటుంబ ఆధారిత వలసదారులు గ్రీన్​కార్డు పొందేందుకు 2500 డాలర్లు చెల్లించాల్సి ఉంటుంది. దరఖాస్తుకు చెల్లించే సాధారణ రుసుముకు అదనంగా ఈ మొత్తాన్ని చెల్లించాల్సి ఉంటుంది.

అయితే, ఈ ప్రతిపాదిత బిల్లులో గ్రీన్‌ కార్డుల కోసం దేశాల కోటాను ఎత్తివేయడం, హెచ్‌1బీ వీసా వార్షిక కోటాకు సంబంధించిన పరిమితులు ఎత్తివేయడం వంటి ఇమ్మిగ్రేషన్ వ్యవస్థలోని శాశ్వత నిర్మాణాత్మక మార్పులకు సంబంధించిన ప్రతిపాదనలేవీ లేవు. అలాగే ఈ బిల్లు చట్టరూపం దాల్చాలంటే జ్యుడీషియరీ కమిటీ ఆమోదించాలి. ఆ తర్వాత ప్రతినిధుల సభ, సెనేట్‌ ఆమోదం పొందాలి. అనంతరం అధ్యక్షుడి సంతకంతో చట్టరూపం దాలుస్తుంది. ఒకవేళ ఈ బిల్లు చట్ట రూపం దాల్చితే అమెరికాకు చిన్నవయసులో వచ్చినవారు, తాత్కాలికంగా రక్షణ పొందినవారు, వ్యవసాయ కూలీలు, మహమ్మారి కాలంలో అత్యవసర కార్మికులు శాశ్వత నివాసం కోసం దరఖాస్తు చేసుకోవచ్చని సీబీఎస్ న్యూస్ పేర్కొంది. ఓ విధంగా వీసాలపై ఉన్న పరిమితిని ఎత్తివేసినట్లేనని ఇమ్మిగ్రేషన్‌ పాలసీ అనలిస్ట్‌ ఒకరు అభిప్రాయపడ్డారు. ముఖ్యంగా భారత్‌, చైనీయులే ఈ మొత్తాన్ని చెల్లించాల్సి వస్తుందని అభిప్రాయపడ్డారు.

మువ్వన్నెల రంగుల్లో మెరిసిన సిడ్నీ ఒపేరా హౌస్‌.. ఆస్ట్రేలియాలో ఘనంగా పంద్రాగస్టు వేడుకలు



సిడ్నీ‌: భారత స్వాతంత్ర్య దినోత్సవ వేడుకలను మన దేశంలోని ప్రజలతో పాటు విదేశాల్లోని ప్రవాస భారతీయులూ ఘనంగా జరుపుకొంటున్నారు. ఇందులో భాగంగా ఆస్ట్రేలియాలోని పలు నగరాలు, ముఖ్య ప్రదేశాల్లో ప్రవాసీయులు మువ్వన్నెల జెండాను ఎగురవేశారు. అక్కడ అన్ని రాష్ట్రాల రాజధాని నగరాల్లోని భారత్‌ కాన్సులేట్‌ అధికారుల ఆధ్వర్యంలో హైకమిషనర్‌ జెండా ఎగురవేసి ఎన్నారైలందరికీ స్వాతంత్ర్య దినోత్సవ శుభాకాంక్షలు తెలిపారు. కొన్ని ప్రదేశాల్లో జరిగిన పంద్రాగస్టు వేడుకల్లో భారతీయులు పెద్ద సంఖ్యలో పాల్గొని స్వాతంత్ర్యం సిద్ధించి 75 ఏళ్లు పూర్తి చేసుకున్న సందర్భంగా ఆజాదీకా అమృత్‌ మహోత్సవాన్ని ఘనంగా జరుపుకొన్నారు. ఈ సందర్భంగా సిడ్నీ నగరంలో ప్రముఖ పర్యాటక ప్రదేశమైన హార్బర్‌ బ్రిడ్జి, ప్రముఖ క్రికెట్‌ మైదానం అడిలైడ్‌ ఓవల్‌ స్టేడియాన్ని మువ్వన్నెల జెండా రంగులతో అలంకరించారు. అలాగే, భారత్‌లో ఈ చారిత్రక సందర్భానికి గుర్తుగా తొలిసారి ప్రఖ్యాత సిడ్నీ ఒపేరా హౌస్‌ త్రివర్ణ వెలుగుల్లో మెరిసిపోయింది.















త్వరలో అమెరికాలో పీవీ విగ్రహావిష్కరణ  



హైదరాబాద్‌: అమెరికాలోని అట్లాంటాలో మాజీ ప్రధానమంత్రి పీవీ నరసింహారావు విగ్రహాన్ని త్వరలో ఆవిష్కరించనున్నట్లు పీవీ శతజయంత్యుత్సవ కమిటీ ఛైర్మన్‌ కె.కేశవరావు తెలిపారు. విగ్రహ ప్రతిష్ఠాపనపై మంగళవారం హైదరాబాద్‌లోని తన నివాసంలో ఆయన సమావేశం నిర్వహించారు. కమిటీ సభ్యులు పీవీ ప్రభాకర్‌రావు, మహేశ్‌ బిగాల, చంద్రశేఖర్, అమెరికా ప్రతినిధి పాడి శర్మలు ఇందులో పాల్గొన్నారు. విగ్రహం తయారీ, ఆవిష్కణ తేదీ, కార్యక్రమ నిర్వహణ గురించి చర్చించారు.

దసరా నుంచి కోటి శ్రీ శిరిడీసాయి గాయత్రి మహామంత్ర జపం, అన్నదానం



ఇంటర్నెట్‌ డెస్క్‌: పరబ్రహ్మ శ్రీ శిరిడి సాయి భగవానులు, శ్రీ గురు వాణి అమ్మ దివ్య ఆశీస్సులతో విశ్వసాయి ద్వారకామాయి శక్తిపీఠం వ్యవస్థాపకులు, సాయి ఉపాసకులు గురూజీ లక్ష్మోజీ ఆధ్వర్యంలో కోటి శ్రీ శిరిడి సాయి గాయత్రి మహామంత్ర జపం, అన్నదానం కార్యక్రమం నిర్వహించనున్నారు. అక్టోబర్‌ 5న దసరా నుంచి డిసెంబర్‌ 7 దత్త జయంతి వరకు ఈ కార్యక్రమం జరగనుంది. కరోనా మహమ్మారి నివారణ కోసం  ప్రపంచవ్యాప్తంగా శాంతి, విశ్వమానవ శ్రేయస్సు కోసం వరుసగా ఎనిమిదో ఏటా ఈ కార్యక్రమాన్ని నిర్వహిస్తున్నట్టు నిర్వాహకులు వెల్లడించారు.

Hasini Suryadevara: భారత్‌ కోసం 11ఏళ్ల చిన్నారి ఫండ్ రైజింగ్

యునిసెఫ్‌కు మద్దతుగా విరాళాల సేకరణ



వాషింగ్టన్‌: కరోనా వైరస్‌ సెకండ్‌ వేవ్‌ ఉద్ధృతితో యావత్‌ దేశం వణికిపోయింది. ఆ సమయంలో వైద్య ఆరోగ్య వ్యవస్థపై తీవ్ర ఒత్తిడి పెరగడంతోపాటు చాలాచోట్ల కొవిడ్‌ బాధితులు తీవ్ర ఇబ్బందులు పడ్డారు. ఈ నేపథ్యంలో భారత్‌కు తోడ్పాటు అందించేందుకు UNICEFతో పాటు ఇతర భాగస్వామ్య సంస్థలు ముందుకొస్తున్నాయి. ఇప్పటికే ఆక్సిజన్‌ కాన్సంట్రేటర్లు, టెస్టింగ్‌ పరికరాలతో పాటు పీపీఈ కిట్ల వంటివి అందించేందుకు ప్రయత్నాలు చేస్తున్నాయి. ఇందుకోసం యునిసెఫ్‌ చేస్తోన్న నిధుల సమీకరణకు సహాయం చేసేందుకు భారత సంతతికి చెందిన ఓ 11ఏళ్ల చిన్నారి హాసిని సూర్యదేవర తనవంతు కృషి చేస్తోంది. అమెరికాతో పాటు ఇతర దేశాల నుంచి నిధులు సేకరించేందుకు (Fundraising) ప్రత్యేక కార్యక్రమం ప్రారంభించింది.

అమెరికాలోని నెవడా రాష్ట్రం, రెనో ప్రాంతంలో నివసిస్తున్న హాసిని సూర్యదేవర, ఆమె సోదరుడు రిషాన్‌తో కలిసి GoFundMe వేదిక ద్వారా నిధుల సేకరణ కార్యక్రమాన్ని చేపట్టారు. భారత్‌లో తమ కుటుంబీకులతో పాటు స్నేహితులు ఎంతో మంది ఉన్నారు. కొవిడ్‌ మహమ్మారి విజృంభణ వేళ ఎన్నో కుటుంబాలు తీవ్ర ఇబ్బందులు ఎదుర్కొన్నాయి. అందుకే వారికి సహాయం చేసేందుకు తన వంతు ప్రయత్నం చేస్తున్నానని హాసిని సూర్యదేవర పేర్కొన్నారు. ఇందుకోసం అమెరికా, ఇతర దేశాల్లో ఉంటున్న వారు ఈ ప్రయత్నానికి మద్దతుగా నిలవాలని విజ్ఞప్తి చేశారు. 



కేవలం కరోనా సమయంలోనే కాకుండా ఉత్తర నెవాడాలో పేద చిన్నారులను ఆదుకునేందుకు కూడా ఫుడ్‌ బ్యాంక్‌ (Food Bank) కోసం హాసిని ఇదివరకు విరాళాలు సేకరించారు. హాసిని, ఆమె సోదరుడితో కలిసి 2165 డాలర్లను సేకరించారు. ఇందుకోసం స్వయంగా రూపొందించిన కళాకృతులను హాసిని విక్రయించారు. చిన్నారులకు సహాయపడేందుకు ఇటువంటి కార్యక్రమాలు నిర్వహిస్తున్నందుకు హాసిని పలు స్వచ్ఛంద సంస్థల గుర్తింపు కూడా పొందారు. ఇలాంటి కార్యక్రమాలు చేస్తున్న చిన్నారులను యూత్‌ సర్వీస్‌ అమెరికా (YSA) గుర్తించింది. అలా గుర్తించిన 106 మందిలో హాసిని కూడా ఒకరు కావడం విశేషం.

కెనడాలో ఘనంగా ‘తాకా’ సంక్రాంతి సంబరాలు



టొరంటో: తెలుగు అలయన్సస్‌ ఆఫ్‌ కెనడా (తాకా) ఆధ్వర్యంలో సంక్రాంతి సంబరాలను ఘనంగా నిర్వహించారు. జనవరి 15న టొరంటోలోని శృంగేరి కమ్యూనిటీ సెంటర్‌ (ఎస్వీబీఎఫ్‌ ఫౌండేషన్‌)లో నిర్వహించిన ఈ కార్యక్రమాన్ని సోషల్‌ మీడియాలో ప్రత్యక్ష ప్రసారం చేశారు. తొలుత తాకా అధ్యక్షులు కల్పనా మోటూరి, అనిత సజ్జ, సీత శ్రావణి పొన్నలపల్లి జ్యోతిప్రజ్వలనతో కార్యక్రమాన్ని ప్రారంభించారు. కొవిడ్‌ సమయంలో తాకా చేస్తున్న ఎన్నో మంచి కార్యక్రమాలను కల్పనా మోటూరి వివరించారు. కార్యక్రమానికి విచ్చేసిన అతిథులను తాకా కార్యదర్శి ప్రసన్న తిరుచిరాపల్లి ఆహ్వానించి సంక్రాంతి ప్రాముఖ్యతను వివరించారు. 20కి పైగా సాంస్కృతిక కార్యక్రమాలు, కళా నృత్యాలు, సినిమా పాటలు, డ్యాన్సులతో దాదాపు 4 గంటల పాటు ఈ వేడుకలు ఉల్లాసంగా జరిగాయి. అనంతరం తెలుగు తిధులు, నక్షత్రాలకు అనుగుణంగా రూపొందించిన క్యాలెండర్‌ను ఆవిష్కరించారు. ఈ సందర్భంగా క్యాలెండర్‌ ముంద్రణకు సహకరించిన రాకేశ్‌ గరికపాటి, ప్రసన్న తిరుచిరాపల్లికి కల్పనా మోటూరి కృతజ్ఞతలు తెలిపారు. ఆ తర్వాత ప్రస్తుత, మాజీ కార్యవర్గ సభ్యులను మెమొంటోలతో సత్కరించారు. ఈ కార్యక్రమానికి అనిత సజ్జ, మహమ్మద్‌ ఖాజిల్‌, విద్య భావనం, రేణు కుందెమ్‌ వ్యాఖ్యాతలుగా వ్యవహరించారు. 



ఈ సంక్రాంతి వేడుకల విజయవంతానికి కృషి చేసిన ఉపాధ్యక్షులు నాగేంద్ర హంసాల, కార్యదర్శి ప్రసన్న తిరుచిరాపల్లి, కోశాధికారి మల్లికార్జునాచారి పదిర, సాంస్కృతిక కార్యదర్శి రాజారామ్మోహన్‌రాయ్‌ పుల్లంశెట్టి, డైరెక్టర్లు అనిత సజ్జ, గణేశ్‌ తెరల, రాణి మద్దెల, ట్రస్టీ ఛైర్మన్‌ మునాఫ్‌ అబ్దుల్‌, సభ్యులు రాఘవ్‌ అల్లం, సురేశ్‌ కూన, వాణి జయంతి, ప్రవీణ్‌ పెనుబాక, వ్యవస్థాపక ఛైర్మన్‌ రవి వారణాసి, సభ్యులు చారి సామంతపూడి, లోకేశ్‌ చిల్లకూరు, రమేశ్‌ మునుకుంట్ల, రాకేశ్‌ గరికపాటి, శ్రీనాథ్‌ కుందూరి తదితరులను కల్పనా మోటూరి అభినందించారు. ప్రసన్న తిరుచిరాపల్లి వందన సమర్పణతో కార్యక్రమాన్ని ముగించారు.



New Jersey: న్యూజెర్సీలో ఘనంగా వేసవి వన భోజనాలు



న్యూజెర్సీ తెలుగు కళా సమితి ఆధ్వర్యంలో వేసవి వన భోజనాలు ఘనంగా జరిగాయి. న్యూజెర్సీలోని సేరెవిల్లే పట్టణంలో జులై 31న జరిగిన ఈ కార్యక్రమంలో సుమారు 400 మందికిపైగా ప్రవాసాంధ్రులు పాల్గొన్నారు. తెలుగు కళా సమితి అధ్యక్షుడు మధు రాచకుళ్ళ వన భోజనాలకు విచ్చేసిన ప్రతి ఒక్కరికి స్వాగతం పలికారు. అనంతరం ఆయన మాట్లాడుతూ..దైనందిన జీవితంలో ఎదురయ్యే చిరాకులు, ఒత్తిళ్లను అధిగమించేందుకు వనభోజనాల తరహా కార్యక్రమాలు దోహదం చేస్తాయన్నారు.  తెలుగు కళా సమితి కార్యవర్గ సభ్యులంతా సమష్టిగా పని చేయడం వల్లే ఈ కార్యక్రమం సాధ్యమైందన్నారు. కార్యక్రమానికి ముఖ్య అతిథిగా హాజరైన అంతర్జాతీయ పేరడీ రివర్స్ గేర్ గాయకుడు గురుస్వామి తనదైన శైలిలో హాస్యాన్ని పండించి అందర్నీ అలరించారు. అనేక  సినిమా పాటలకు పేరడీ కట్టి అదే పాటని చాల రకాలుగా వినిపించారు. కమ్యూనిటీ కార్యదర్శి శ్రీదేవి పులిపాక ఈ కార్యక్రమాన్ని నిర్వహించగా.. దాము గేదెల స్పాన్సర్ చేశారు.



మారుతున్న జీవనశైలికి అనుగుణంగా మానసిక, శారీరక దృఢత్వాన్ని పెంపొందించుకునేందుకు యోగా సరైన మార్గమని ప్రముఖ పిడియాట్రిషియన్ డాక్టర్ విజయ నిమ్మ తెలిపారు. ఈ కార్యక్రమంలో తెలుగు కళా సమితి ఉపాధ్యక్షురాలు అనూరాధ దాసరి, రవి కామరసు, లక్ష్మి పాత్రుని, చిత్ర సుంకు, బిందు యలమంచిలి, శ్రీదేవి పులిపాక, ప్రతిభ ఇసుకపల్లి ధనలక్ష్మి రాచకుళ్ళ, వరలక్ష్మి అన్నదానం, నాగేశ్వరి చెరువు, బసవలక్ష్మి కాటేపల్లి, జలజ గొల్ల , ఇందిర, గోపి, మూర్తి మంచికంటి, అన్నాజీ వడ్లమాని,  రాఘవ పొన్నలూరి,  మల్లేష్ సింగతి,  సుమంత్ ఆస్థాన, మీరయ్య ఈటిగుంట, ప్రభాకర్ కాటేపల్లి, జయ మంద, రఘు,  ఆదిత్య రాచకుళ్ళ, మధుకర్ రెడ్డి, కోశాధికారి శ్రీనివాస్ చెరువు, కార్యదర్శి జ్యోతి కామరసు, కళ్యాణి తదితరులు పాల్గొన్నారు.



ఈ కార్యక్రమానికి వివిధ తెలుగు సంఘాల ప్రతినిధులు రఘు శంకరమంచి(Sai Datta Peetham), శ్రీనివాస్ గనగోని(TTA), అరుణ-సూర్య గంటి దంపతులు (NATS), విద్యా గారపాటి (TANA), శంకరరావు పోలేపల్లి (HELP Foundation), సుబ్బారావు సన్నిధి (Vasavi Association), ఉషా చింతా (NATA), కృష్ణ కొత్త (TPF), శ్రీ రాజా కసుకుర్తి (TANA), శ్రీనివాస్ ఓరుగంటి (TANA), శ్రీధర్ చిల్లర (Mana TV),రవి దన్నపునేని (NJ Telangana Association), శ్రీనాధ్  కోనంకి (TANA), సంతోష్ (ATA),  విలాస్ జంబుల (ATA), నరసింహ పెరుక (TTA), విజయ భాస్కర్ (TTA), వంశీకృష్ణ వెనిగళ్ల (NATS), చంద్ర కొణిదెల (NATS), కిరణ్ చాగర్లమూడి (TPF), మధు అన్నా (GSKI), వెంకట్ శ్రీరామ్ (Om Sai Balaji Temple) తదితరులు హాజరయ్యారు.  పూర్వపు తెలుగు కళా సమితి అధ్యక్షులు మరియు ప్రతినిధులు, భారతి, మూర్తి భావరాజు దంపతులు, రాజారావు బండారు,  హరి ఎప్పనాపల్లి,  సత్యం శ్రీకొండ, ఆనంద్ పాలూరి, శ్రీమతి మంజు భార్గవ, మోహన్ దంపతులు, సుధాకర్ ఉప్పల,  దశిక శ్యామల-రావు దంపతులు, సత్యనారాయణ మూర్తి తమ్మినీడి, కౌంటీ కమిషనర్ స్మిత్, శాంతి నర్రా(NJ Transit Board) తదితరులు పాల్గొన్నారు.

యువజన కార్యదర్శి సుధా దేవులపల్లి వ్యక్తిగత కారణాలతో హాజరు కాలేక పోయినప్పటికీ ఫుడ్ స్పాన్సరింగ్, వాలంటీర్లు విషయాలలో ఇతోధిక సహాయం చేశారు. ఇటి కార్యదర్శి శ్రీ నాగ మహేందర్ భోజన ఏర్పాట్లు, వాలంటీర్లను పర్యవేక్షించారు. కార్యక్రమాన్ని విజయవంతం చేసిన వాలంటీర్లు, స్పాన్సర్లు న్యూయార్క్ లైఫ్, కృష్ణ రాణి,  సత్యం శ్రీకొండ, ప్రతిభ ఇసుకపల్లి, రవి ఇల్లెందుల, Dream Decorz, సెయింట్ మార్టినస్ మెడికల్ యూనివర్సిటీ తదితరులకు తెలుగు కళా సమితి కార్యవర్గ సభ్యులు ప్రత్యేకంగా ధన్యవాదాలు తెలియజేశారు. ఈ కార్యక్రమాన్ని చిత్రీకరించిన మీడియా ప్రతినిధులు ఉజ్వల్, విలాస్ జంబుల, సింహ, కృష్ణ గారికి, సుందర్ తదితరులకు తెలుగు కళాసమితి కార్యవర్గం కృతజ్ఞతలు తెలిపింది.

NRI news: నిక్కీ హేలీని కలిసిన వైవీబీ రాజేంద్రప్రసాద్‌ బృందం



ఫ్లోరిడా: అమెరికన్‌ రిపబ్లిక్‌ పార్టీకి చెందిన అగ్రశ్రేణి నాయకురాలు నిక్కీ హేలీని తానా మాజీ అధ్యక్షులు తోటకూర ప్రసాద్ ఆధ్వర్యంలో తెదేపా రాష్ట్ర ఉపాధ్యక్షులు వైవీబీ రాజేంద్రప్రసాద్, నాట్స్ మాజీ అధ్యక్షులు గుత్తికొండ శ్రీనివాసరావు, పిన్నమనేని ప్రశాంత్, ఎన్నారై తెదేపా నాయకులు శ్రీనాథ్‌రావు ఫ్లోరిడాలో మర్యాదపూర్వకంగా కలిశారు. 39 ఏళ్ల వయస్సులోనే అమెరికాలోని సౌత్ కరోలినా రాష్ట్ర తొలి మహిళా గవర్నర్‌గా నిక్కీ హేలీ గతంలో ఎన్నికయ్యారు. అనంతరం ఐక్యరాజ్యసమితిలో అమెరికా రాయబారిగానూ పని చేశారు. ఆంధ్రప్రదేశ్ నుంచి నారా చంద్రబాబు నాయకత్వంలోని తెదేపా తరఫున రాజేంద్రప్రసాద్‌ రెండు సార్లు ఎమ్మెల్సీగా ఎన్నికయ్యారంటూ ఆయన్ను నిక్కీ హేలీకి తోటకూర ప్రసాద్‌ పరిచయం చేశారు. ఈ సందర్భంగా రాజేంద్రప్రసాద్ నిక్కీ హేలీతో మాట్లాడుతూ.. రాబోయే ఎన్నికల్లో ఆమె అమెరికా ఉపాధ్యక్షురాలిగా విజయం సాధించాలని ఆకాంక్షించారు. నిక్కీ హేలీ తల్లిదండ్రులు పంజాబ్ రాష్ట్రానికి చెందిన వారు కావడం, అమెరికా రాజకీయాల్లో ఆమె క్రియాశీల పాత్ర పోషించడం భారతీయులందరికీ గర్వకారణమని ప్రశంసించారు.

Afghanistan: అఫ్గాన్‌ అంశంపై కలిసి ముందుకెళ్దాం.. భారత్, అమెరికా నిర్ణయం

 జైశంకర్‌కు ఫోన్‌ చేసిన బ్లింకెన్‌ 



వాషింగ్టన్‌: అఫ్గాన్‌లో నెలకొన్న తాజా పరిస్థితులపై భారత విదేశీ వ్యవహారాలశాఖ మంత్రి జైశంకర్, అమెరికా విదేశాంగ మంత్రి ఆంటోనీ బ్లింకెన్‌లు మరోసారి చర్చించారు. అఫ్గాన్‌ విషయంలో కలిసికట్టుగా ముందుకు వెళ్లాలని నిర్ణయించారు. అఫ్గాన్‌ రాజధాని కాబుల్‌ను ఆక్రమించుకున్న క్రమంలో... బ్లింకెన్‌ సోమవారమే జైశంకర్‌తో మాట్లాడారు. శుక్రవారం మరోసారి ఫోన్‌ చేశారు. కాబుల్‌ విమానాశ్రయ కార్యకలాపాలు సాధారణ స్థితికి రాగానే... అఫ్గాన్‌ నుంచి భారతీయులను తీసుకొస్తామని, ఈ విషయమై అమెరికాతో సంప్రదింపులు నిర్వహిస్తున్నామని జైశంకర్‌ అంతకుముందు వెల్లడించారు.

ధ్రువపత్రాలున్నా తప్పని తిప్పలు...

అఫ్గాన్‌ను విడిచి వెళ్లాలనుకునే వారికి అడుగడుగునా ఇబ్బందులు ఎదురవుతున్నాయి. తాలిబన్లు ఎక్కడికక్కడ చెక్‌పోస్టులు పెట్టి తనిఖీలు చేపడుతున్నారు. వారిలో చాలామందికి చదవడం రాదు. దీంతో ధ్రువపత్రాలు ఉన్నా కొంతమందిని అడ్డుకుంటున్నట్టు సమాచారం. అన్ని పత్రాలు ఉన్నా, కాన్సుల్‌ అధికారుల నుంచి క్లియరెన్స్‌ రావడం చాలా జాప్యమవుతోంది. దీంతో అమెరికా రాయబార కార్యాలయం ఎదుట చాలామంది తమవంతు కోసం వేచి చూస్తున్నారు. గతంలో అమెరికా దళాలతో కలిసి పనిచేసినవారైతే... తాము దేశం విడిచి వెళ్లడం ఆలస్యమైతే, తాలిబన్లు తమను లక్ష్యం చేసుకుంటారని ఆందోళన చెందుతున్నారు. ఇలాంటి వారిలో చాలామంది వద్ద ఎలాంటి పత్రాలూ లేకపోవడం వారిని తీవ్రంగా కలవరపరుస్తోంది.

7 వేల మంది తరలింపు... 

ఈనెల 14 నుంచి ఇప్పటివరకు తాము సుమారు 7 వేల మందిని అఫ్గాన్‌ నుంచి తరలించినట్టు అమెరికా రక్షణశాఖ కార్యాలయం వెల్లడించింది. ‘‘కాబుల్‌లో ప్రస్తుతం 5,200 మందికి పైగా అమెరికా సైనికులు ఉన్నారు. అక్కడి విమానాశ్రయం మా ఆధ్వర్యంలోనే భద్రంగా ఉంది. రోజూ 5 వేల నుంచి 9 వేల మందిని విమానాల్లో తరలించేందుకు ఏర్పాట్లు చేశాం. ప్రజలు వచ్చేందుకు వీలుగా విమానాశ్రయంలో మరిన్ని ద్వారాలను తెరిచాం. కానీ, ధ్రువపత్రాల పరిశీలన కొంత జాప్యమవుతోంది. రాయబార సిబ్బందిని పెంచి, ఈ ప్రక్రియను వేగవంతం చేసేందుకు ప్రయత్నిస్తున్నాం’’ అని అమెరికా సైనికాధికారి మేజర్‌ జనరల్‌ హంక్‌ టేలర్‌ చెప్పారు. కాబుల్‌ విమానాశ్రయంలో ప్రస్తుతం 6 వేల మంది తరలింపునకు సిద్ధంగా ఉన్నట్టు విదేశాంగశాఖ ప్రతినిధి నెడ్‌ ప్రైస్‌ చెప్పారు.

బైడెన్‌ సర్కారు బాధ్యత వహించాలి: రిపబ్లికన్‌ సెనేటర్లు

బైడెన్‌ ప్రభుత్వ వైఫల్యం వల్లే అఫ్గాన్‌లోని అమెరికా రక్షణ పరికరాలను తాలిబన్లు స్వాధీనం చేసుకున్నారని సుమారు 25 మంది రిపబ్లికన్‌ సెనేటర్లు విమర్శించారు. ఇందుకు బైడెన్‌ బాధ్యత వహించాలని డిమాండ్‌ చేశారు. 

Awards: ప్రసాద్‌ తోటకూరకు ‘మండలి సంస్కృతి పురస్కారం’

ఆగస్టు 4న ప్రదానోత్సవం



హైదరాబాద్‌: ప్రపంచ ప్రథమ తెలుగు మహాసభలను విజయవంతంగా నిర్వహించి విశ్వవ్యాప్తంగా ఉన్న తెలుగు ప్రజల్ని ఏకతాటిపైకి తీసుకొచ్చిన దివంగత నేత మండలి వెంకట కృష్ణారావు పేరుమీదుగా ఏటా అందజేసే సంస్కృతి పురస్కారాల ప్రదానోత్సవం ఈ నెల 4న (బుధవారం) జరగనుంది. పొట్టి శ్రీరాములు తెలుగు విశ్వ విద్యాలయంలోని ఎన్‌.టి.ఆర్‌. కళామందిరంలో మధ్యాహ్నం 3గంటలకు అవార్డులు ప్రదానం చేయనున్నారు. తెలుగు భాషా సంస్కృతుల పరిరక్షణకు విశేష కృషిచేసిన వారికి పొట్టి శ్రీరాములు తెలుగు విశ్వవిద్యాలయం- మండలి వెంకటకృష్ణారావు అంతర్జాతీయ తెలుగు కేంద్రం ఆధ్వర్యంలో ఈ పురస్కారాలు ప్రదానం చేయనున్నారు. ఇందులో భాగంగా 2020కి గాను ‘అహ్మదాబాద్‌ ఆంధ్రమహాసభ’, 2021కి గాను ప్రముఖ ఎన్నారై, తానా ప్రపంచ సాహిత్య వేదిక నిర్వాహకులు ప్రసాద్‌ తోటకూరను ఎంపిక చేశారు.

గుజరాత్‌లో నివసిస్తున్న తెలుగువారిలో మన భాషా సంస్కృతుల పట్ల మమకారాన్ని సజీవంగా ఉంచడంలో దాదాపు 75 ఏళ్లుగా విశేష కృషిచేస్తున్నందుకు అహ్మదాబాద్‌ ఆంధ్రమహాసభను ఈ పురస్కారానికి ఎంపిక చేయగా.. అమెరికాలో ఎన్నో సాహితీ సాంస్కృతిక కార్యక్రమాలను ప్రతిష్టాత్మకంగా నిర్వహించి ఎంతోమంది కవులు, కళాకారుల బృందాలతో అక్కడ ప్రదర్శనలిప్పించి గౌరవించడం ద్వారా భాషా, సంస్కృతులకు చేసిన సేవలకు గుర్తింపుగా ప్రసాద్‌ తోటకూరను ఈ పురస్కారంతో గౌరవించనున్నట్టు నిర్వాహకులు తెలిపారు. ఈ కార్యక్రమానికి విశిష్ట అతిథిగా పశ్చిమబెంగాల్‌ మహిళా, శిశుసంక్షేమ శాఖ మంత్రి డాక్టర్‌ శశి పంజా,  ముఖ్యఅతిథిగా ఎమ్మెల్సీ సురభి వాణీదేవి, గౌరవ అతిథిగా ఏపీ హైకోర్టు మాజీ న్యాయమూర్తి జస్టిస్‌ గ్రంథి భవానీ ప్రసాద్‌ హాజరు కానున్నారు. పొట్టిశ్రీరాములు విశ్వవిద్యాలయం వైస్‌ ఛాన్సలర్‌ ప్రొఫెసర్‌ తంగెడ కిషన్‌ రావు అధ్యక్షత వహించనుండగా.. మండలి వెంకటకృష్ణారావు తనయుడు, మాజీ మంత్రి  బుద్ధప్రసాద్‌ ఆత్మీయ అతిథిగా పాల్గొంటారని పొట్టిశ్రీరాములు తెలుగు విశ్వవిద్యాలయం రిజిస్ట్రార్‌ ఆచార్య భట్టు రమేష్‌, డైరెక్టర్‌ I/C ఆచార్య వై.రెడ్డి శ్యామల ఓ ప్రకటనలో తెలిపారు.

అమెరికాలో ఇంజినీరింగ్‌కే ప్రాధాన్యం

అగ్రరాజ్యంలో చదివేవారిలో భారతీయులది రెండో స్థానం
తాజా గణాంకాల విడుదల
ఈనాడు - హైదరాబాద్‌



అమెరికాలో చదువుకునేందుకు వెళ్లే విద్యార్థుల్లో అత్యధికులు ఇంజినీరింగు విద్యకే ప్రాధాన్యం ఇస్తున్నారు. గత కొన్నేళ్లుగా ఇదే తీరు కనిపిస్తోంది. అమెరికాలో చేరేవారికి సంబంధించిన గణాంకాలను అక్కడి ప్రభుత్వం ఏటా నవంబరులో విడుదల చేస్తుంది. గడిచిన వారం స్థూల సమాచారాన్ని, తాజాగా మరిన్ని గణాంకాలను విడుదల చేసింది. అమెరికా చదువులపై కరోనా తీవ్రప్రభావాన్ని చూపింది. ఈకారణంగా అమెరికాలోని విశ్వవిద్యాలయాలను మూసివేయడంతో పాటు అంతర్జాతీయ సరిహద్దులపై ఆంక్షలు విధించడంతో చదువుకునేందుకు వెళ్లే యువత తీవ్ర ఇబ్బందులకు గురైంది. గత ఏడాదితో పోలిస్తే 2020-21 విద్యాసంవత్సరంలో సుమారు 15 శాతం మంది విద్యార్థులు తగ్గారు. 2019-20లో దేశంలోని వివిధ ప్రాంతాల నుంచి 1,93,124 మంది చేరితే, 2020-21లో ఆ సంఖ్య 1,67,582కు తగ్గింది.  



కాలిఫోర్నియాలోనే అత్యధికులు

అమెరికాలో అత్యధికులు కాలిఫోర్నియా రాష్ట్రంలో చదువుకుంటున్నారు. 2020-21 విద్యాసంవత్సరంలో 1,32,758 ఇక్కడే ఉన్నారు. రెండో స్థానంలో న్యూయార్క్‌ నిలువగా.. ఇక్కడ 1,06,894 మంది విద్యార్థులు ఉంటున్నట్లు తేలింది. తర్వాత స్థానంలో టెక్సాస్‌, మసాచుసెట్స్‌, ఇల్లినాయిస్‌, పెన్సిల్వేనియా, ఫ్లోరిడా, ఒహియో, మిచిగాన్‌ రాష్ట్రాలున్నాయి. అతితక్కువగా ఇండియానా రాష్ట్రంలో 23,948 మంది చదువుతున్నారు. విశ్వవిద్యాలయాల విషయానికి వస్తే న్యూయార్క్‌ విశ్వవిద్యాలయంలో 17,050 మంది చేరారు. బోస్టన్‌లోని నార్త్‌ ఈస్ట్రన్‌ విశ్వవిద్యాలయం, న్యూయార్క్‌లోని కొలంబియా విశ్వవిదాలయం, యూనివర్సిటీ ఆఫ్‌ సదరన్‌ కాలిఫోర్నియా, అరిజోనా స్టేట్‌ యూనివర్సిటీ ఇలా మరో 15 విశ్వవిద్యాలయాలకు ప్రాధాన్యమిస్తున్నారు. అతి తక్కువగా ఒహియో స్టేట్‌ యూనివర్సిటీ 6,665 మంది చేరారు.



తరువాత కంప్యూటర్‌ సైన్స్‌, గణితం..

అమెరికాలో చదువుకునే అంతర్జాతీయ విద్యార్థులు ఇంజినీరింగ్‌ కోర్సుకు ప్రాధాన్యం ఇస్తున్నారు. ఇంజినీరింగ్‌లో 1,90,590 మంది చేరారు. తరువాత స్థానంలో గణితశాస్త్రం, కంప్యూటర్‌ సైన్స్‌ కోర్సులున్నాయి. వీటిలో 1,82,106 మంది చేరారు. ఇక వీటి తర్వాత బిజినెస్‌ మేనేజ్‌మెంట్‌, సామాజికశాస్త్రాలు, ఫిజికల్‌ అండ్‌ లైఫ్‌ సైన్స్‌స్‌, ఫైన్‌ అండ్‌ అప్లైడ్‌ ఆర్ట్స్‌, ఆరోగ్య వృత్తులు, కమ్యూనికేషన్‌ అండ్‌ జర్నలిజం, ఎడ్యుకేషన్‌, ఇంటెన్సివ్‌ ఇంగ్లిష్‌ కోర్సుల్లో చేరినట్లు గణాంకాలు వెల్లడిస్తున్నాయి.  

* అమెరికాలో చదువుతున్న అంతర్జాతీయ విద్యార్థుల్లో భారతీయులు రెండో స్థానంలో ఉన్నారు. చైనా తొలిస్థానంలో ఉంది.

* 2020-21 సంవత్సరంలో అత్యధికంగా 68,869 మంది గ్రాడ్యుయేషన్‌ కోర్సుల్లో చేరారు.

* అండర్‌ గ్రాడ్యుయేషన్‌లో 23,734 మంది.., డిగ్రీయేతరులు 1,378 మంది చేరారు.

* 2020-21లో 73,601 మంది ఓటీపీ పథకం కింద ఉద్యోగాలు చేస్తున్నారు. 

TANA: తానా 23వ మహాసభల నిర్వహణ, సమన్వయ కమిటీల ఏర్పాటు



అమెరికా: ప్రవాస తెలుగు సంఘాల్లో ప్రథమ సంస్థ ఉత్తర అమెరికా తెలుగు సంఘం (తానా) సామాజిక, సాంస్కృతిక కార్యక్రమాలు, ద్వైవార్షిక మహాసభల గురించి తెలుగువారికి ప్రత్యేకంగా పరిచయం చేయాల్సిన అవసరం లేదు. తెలుగు జాతి ఖ్యాతి, సంస్కృతి, సంప్రదాయాలను ఉత్తర అమెరికా తెలుగు ప్రజల ముంగిటకు తీసుకొచ్చే ప్రవాస తెలుగువారి సంబరాలు తానా మహాసభలు. ప్రతి రెండేళ్లకొకసారి అంగరంగ వైభవంగా జరిగే తానా మహాసభలకు కరోనా కారణంగా 2021లో అంతరాయం ఏర్పడింది.దీంతో  ఏడాది జులై 7 నుంచి 9వరకు ఫిలడెల్ఫియా నగరంలో నిర్వహించాలని నిర్ణయించిన విషయం తెలిసిందే. ఈ మహాసభల కోసం అటు ఉత్తర అమెరికాలో, ఇటు భారతదేశంలోని తెలుగువారంతా ఆసక్తిగా ఎదురుచూస్తున్నారు. 



23వ తానా మహాసభల కోసం అమెరికాలోని పెన్సిల్వేనియా రాష్ట్రం కాలేజీవిల్ నగరంలోని కమ్యూనిటీ మ్యూజిక్ స్కూల్ ఆడిటోరియంలో  జనవరి 22న ఆదివారం తానా అధ్యక్షులు లావు అంజయ్య చౌదరి శంఖం పూరించగా.. మహాసభల సమన్వయకర్త రవి పొట్లూరి సారథ్యంలో మహాసభల సమన్వయ కమిటీల నియామకాలు చేపట్టారు. ఈ కార్యక్రమానికి విశేష స్పందన లభించింది. తెలుగు భాష, సంస్కృతి, మాతృభూమిపై మక్కువ కలిగిన 300 మందికి పైగా తానా సభ్యులు ‘మేము సైతం’ అంటూ అమ్మలాంటి తానా కోసం అంటూ స్వచ్ఛందంగా ముందుకు వచ్చి ఈ మహాసభల్ని విజయవంతం చేసేందుకు తమ పేర్లను నమోదు చేసుకున్నారు. 23వ తానా మహాసభలను విజయవంతంగా నిర్వహించడానికి తానా అధ్యక్షులు అంజయ్య చౌదరి, సమన్వయకర్త రవి పొట్లూరి మహాసభల ముఖ్య కమిటీల గురించి వివరించి, బాధ్యులను ప్రకటించారు. ఆసక్తి కలిగిన వారి వివరాలు నమోదు చేసుకుని వారికి కూడా కొన్ని బాధ్యతలు అప్పగించారు.



మహాసభల కార్యదర్శిగా సతీష్ తుమ్మల, కోశాధికారిగా భరత్ మద్దినేని, ఎగ్జిక్యూటివ్ డైరెక్టర్‌గా రవి మందలపు, ఇండియా వ్యవహారాల డైరెక్టర్‌గా వంశీ కోట, జాయింట్ సెక్రెటరీగా శ్రీనివాస్ కూకట్లకు భాద్యతలు ఇచ్చారు. తానా మహాసభలు అంగరంగ వైభవంగా నిర్వహించేందుకు ముప్పైకు పైగా కమిటీలను ప్రకటించారు. ఈ సందర్బంగా అక్కడకి విచ్చేసిన తెలుగువారిలో కొందరు ఫిలడెల్ఫియాలో 2001లో జరిగిన 13వ తానా మహాసభల జ్ఞాపకాలను నెమరువేసుకున్నారు. ఈ కార్యక్రమంలో తానా కమ్యూనిటీ సర్వీసెస్ కోఆర్డినేటర్ రాజా కసుకుర్తి, తానా ఫౌండేషన్ ట్రస్టీ విద్యాధర్ గారపాటి, రీజినల్ కోఆర్డినేటర్లు సునీల్ కోగంటి, వంశీ వాసిరెడ్డి తదితరులు పాల్గొన్నారు.



India-UK: మోదీతో భేటీ తర్వాత.. భారతీయులకు రిషి సునాక్ గుడ్‌న్యూస్‌



ఇంటర్నెట్‌ డెస్క్‌: యూకే వెళ్లాలనుకునే భారతీయులకు బ్రిటన్‌ ప్రభుత్వం శుభవార్త చెప్పింది. భారత యువ నిపుణులకు ఏటా 3000 వీసాలు అందించేలా సరికొత్త వీసా పథకానికి యూకే ప్రధాని రిషి సునాక్‌ ఆమోదం తెలిపారు. జి-20 సదస్సు వేదికగా భారత ప్రధాని నరేంద్ర మోదీతో రిషి సునాక్ భేటీ అయిన కొద్ది గంటలకే యూకే ప్రభుత్వం ఈ ప్రకటన వెలువర్చడం ప్రాధాన్యత సంతరించుకుంది.

‘‘యూకే-ఇండియా యువ నిపుణుల వీసా పథకాన్ని ప్రకటిస్తున్నాం. ఈ పథకం కింద భారత్‌కు చెందిన 18-30 ఏళ్ల డిగ్రీ విద్యావంతులకు ఏటా 3000ల వీసాలు అందజేస్తాం. వారు యూకేకు వచ్చి రెండేళ్ల వరకు చదువుకోవడం, ఉద్యోగం చేసుకునేందుకు వీలుంటుంది’’ అని బ్రిటన్‌ ప్రధాని కార్యాలయం నేడు ట్విటర్‌లో వెల్లడించింది. ఇరు దేశాల మధ్య వలస భాగస్వామ్యం బలోపేతం చేసే దిశగా ఈ పథకాన్ని ఆమోదించామని, దీని కింద ప్రయోజనం పొందిన తొలి దేశం భారత్‌ అని యూకే ప్రభుత్వం తెలిపింది. ఇరు దేశాల మధ్య ద్వైపాక్షిక సంబంధాలను, రెండు ఆర్థిక వ్యవస్థలను బలోపేతం చేయడానికి, ఇండో-పసిఫిక్‌ ప్రాంతంలో బలమైన బంధాలను ఏర్పరుచుకోవడానికి ఈ పథకం దోహదపడుతుందని డౌనింగ్‌ స్ట్రీట్ ఓ ప్రకటనలో పేర్కొంది.

కాగా.. జి-20 సదస్సులో ఇరు దేశాధినేతల భేటీ జరిగిన కొద్ది గంటలకే సునాక్‌ సర్కారు ఈ వీసా పథకాన్ని ప్రకటించింది. ఇండోనేషియాలోని బాలి వేదికగా జరుగుతున్న జి-20 సదస్సులో భాగంగా భారత ప్రధాని మోదీ, యూకే ప్రధాని రిషి సునాక్‌ నిన్న కొద్దిసేపు ముచ్చటించారు. భారత సంతతికి చెందిన సునాక్‌.. బ్రిటన్‌ అధికార పీఠమెక్కిన తర్వాత.. వీరిద్దరూ ముఖాముఖి మాట్లాడటం ఇదే తొలిసారి.

మరోవైపు, భారత్‌-యూకే మధ్య ప్రస్తుతం స్వేచ్ఛా వాణిజ్య ఒప్పందం చర్చల దశలో ఉంది. ఇది కుదిరితే.. ఓ ఐరోపా దేశంతో భారత్‌ ఈ తరహా ఒప్పందం చేసుకోవడం ఇదే తొలిసారి కానుంది. ద్వైపాక్షిక వాణిజ్యం, ఆర్థిక సంబంధాలను మరింత బలోపేతం చేసుకునేందుకు వీలుగా ఈ ఒప్పందంపై ఇరు దేశాలు ఈ ఏడాది ఆరంభంలో చర్చలు ప్రారంభించాయి. దీని ప్రకారం.. రెండు దేశాలు గరిష్ఠ వస్తువులపై కస్టమ్స్‌ సుంకాలను భారీగా తగ్గించడమో లేదా తొలగించడమో చేయాల్సి ఉంటుంది. దీంతో పాటు పెట్టబడులను ప్రోత్సహించేలా నిబంధనలను సులభతరం చేయాలి. ప్రస్తుతం ఈ చర్చలు తుది దశకు చేరుకున్నాయి.

Visa interview: వీసాదారులకు గుడ్‌న్యూస్‌.. మరో ఏడాది పాటు ఇంటర్వ్యూల నుంచి మినహాయింపు



వాషింగ్టన్‌: విద్యార్థులు, వృత్తి నిపుణులకు ఊరట కల్పిస్తూ అమెరికా (US) ప్రభుత్వం కీలక నిర్ణయం తీసుకుంది. వీసా (visa) దరఖాస్తుదారులకు కొన్ని వలసేతర వీసా కేటగిరీల్లో ఇంటర్వ్యూ (Visa interview) విషయంలో ఇస్తున్న మినహాయింపును పొడిగించింది. 2022 ఏడాది మొత్తానికి ఈ నిర్ణయం వర్తించేలా ఇప్పటికే ఓసారి నిర్ణయం తీసుకోగా.. ఇప్పుడు దాన్ని 2023 డిసెంబర్‌ 31 వరకు పొడిగిస్తున్నట్లు ఆ దేశ విదేశీ వ్యవహారాల శాఖ ఓ ప్రకటనలో తెలిపింది. కొత్తగా లేదా పునరుద్ధరణ వీసా దరఖాస్తుల్లో ఎవరిని ఇంటర్వ్యూలకు పిలవాలనేది నిర్ణయించే అధికారాన్ని కాన్సులర్‌ అధికారులకు అప్పగించినట్లు తెలిపింది. విదేశీ విద్యార్థులు, తాత్కాలిక వర్కర్లు అమెరికాకు రావడం వల్ల అమెరికా ఆర్థిక వ్యవస్థకు జరుగుతున్న మేలును గుర్తించి ఈ నిర్ణయం తీసుకున్నట్లు పేర్కొంది. తాజా నిర్ణయం వల్ల భారత్‌ నుంచి అమెరికాకు వెళ్లే వృత్తినిపుణులు, విద్యార్థులకు మేలు జరగనుంది.

అమెరికాలో ఏ వీసా జారీకైనా వ్యక్తిగత ఇంటర్వ్యూ తప్పనిసరి. అందులో ఎంపికైతేనే వీసా మంజూరవుతుంది. కరోనా ఉద్ధృతి నేపథ్యంలో ఈ ఇంటర్వ్యూ విధానాన్ని పక్కనపెట్టిన అమెరికా.. చైనా సహా పలు దేశాల్లో మరోసారి కరోనా విజృంభణ నేపథ్యంలో ఈ విధానాన్ని మరోసారి పొడిగించింది. ఇంటర్వ్యూ మినహాయింపు వల్ల వీసా వెయిటింగ్‌ పీరియడ్‌ గణనీయంగా తగ్గిందని ఈ సందర్భంగా విదేశీ వ్యవహారాల శాఖ తెలిపింది. స్థానిక పరిస్థితుల ఆధారంగా కొన్ని కేసుల్లో వ్యక్తిగత ఇంటర్వ్యూలు నిర్వహించే అధికారం రాయబార కార్యాలయాలు, కాన్సులేట్‌ అధికారులకు ఉందని స్పష్టం చేసింది.

అమెరికా పేర్కొన్న వీసా కేటగిరీల్లో తాత్కాలిక అగ్రికల్చరల్‌ అండ్‌ నాన్‌ అగ్రికల్చరల్‌ వర్కర్స్‌ (H‌-2 వీసాలు), విద్యార్థులు (F, M వీసాలు), అకడమిక్‌ ఎక్స్ఛేంజీ విజిటర్స్‌ (అకడమిక్‌ J వీసాలు), ప్రత్యేక వృత్తినిపుణులు (H‌-1B), శిక్షణ, ప్రత్యేక విద్య సందర్శకులు (H3), ఒక కంపెనీ నుంచి మరో కంపెనీకి బదిలీ అయ్యేవారు (L‌), విశేష ప్రతిభావంతులు (O),  క్రీడాకారులు, కళాకారులు, వినోదరంగం వారు (P), అంతర్జాతీయ సాంస్కృతిక కార్యక్రమాల్లో పాల్గొనేవారు (Q వీసాలు) ఇంటర్వ్యూల నుంచి మినహాయింపు పొందొచ్చు. వీరితో పాటు ఇప్పటికే ఒకసారి వీసా పొంది దాని కాలపరిమితి ముగిసే 48 నెలల్లోగా పునరుద్ధరించుకోవాలని భావించే వారూ వ్యక్తిగత ఇంటర్వ్యూల హాజరు నుంచి మినహాయింపునకు అర్హులని స్పష్టంచేసింది.

విదేశాల్లో ఘనంగా బతుకమ్మ పండగ



ఈనాడు, హైదరాబాద్‌: విదేశాల్లో ఆదివారం తెలంగాణ సంఘాల ఆధ్వర్యంలో బతుకమ్మ వేడుకలు ఘనంగా జరిగాయి. ఆస్ట్రేలియా తెలంగాణ ఫోరం, దసరా పండగ నిర్వహణ సంఘం ఆధ్వర్యంలో సిడ్నీలోని ది పాండ్స్‌ పాఠశాల ఆడిటోరియంలో జరిగిన ఉత్సవాల్లో పెద్దసంఖ్యలో మహిళలు పాల్గొన్నారు. ఆటపాటలతో ప్రాంగణం మార్మోగింది. ఉత్తమ బతుకమ్మలకు నిర్వాహకులు బహుమతులు అందజేశారు. ఉత్సవాల కమిటీ ఛైర్మన్‌ అనిల్‌ మునగాల, కోశాధికారి శ్రీనివాస్‌రెడ్డి తోతుకుర్‌, ప్రజాసంబంధాల అధికారి డేవిడ్‌ రాజు తదితరులు పాల్గొన్నారు.

దక్షిణాఫ్రికాలో...



బతుకమ్మ వేడుకలను దక్షిణాఫ్రికాలోని జోహానెస్‌బర్గ్‌లో తెలంగాణ సంఘం ఆధ్వర్యంలో కనులపండువగా నిర్వహించారు. దేశంలోని పలు ప్రాంతాల నుంచి తరలివచ్చిన తెలుగువారందరూ ఒక వద్దకు చేరి బతుకమ్మ ఆడారు. తెలంగాణ నుంచి వచ్చిన కళాకారుల బృందం ఆటపాటలతో అలరించింది. టాసా అధ్యక్షుడు యెలిగేటి వేణుమాధవ్‌, తాళ్లూరి శ్రీనివాస్‌, బండారు మురళి, బొబ్బాల శ్రీనివాస్‌రెడ్డి, రాపోలు సీతారామరాజు ఆధ్వర్యంలో ఉత్సవాలు జరిగాయి.

కెనడాలో...



కెనడాలోని హాలిఫాక్స్‌ నగరంలో మ్యారిటైం తెలుగు అసోసియేషన్‌ ఆధ్వర్యంలో బెడ్ఫోర్డ్‌ హామండ్స్‌ ప్లేయిన్స్‌ కమ్యూనిటీ సెంటర్‌లో బతుకమ్మ వేడుకలు ఘనంగా జరిగాయి. 8 అడుగుల బతుకమ్మను పేర్చారు. మహిళలు, చిన్నారులు సంప్రదాయ వస్త్రధారణలో ఆకట్టుకున్నారు. 

 

America: పిట్స్‌బర్గ్‌ వెంకటేశ్వరస్వామి దేవస్థానంలో సహస్ర కలశాభిషేకం



ఇంటర్నెట్‌డెస్క్‌:  అమెరికాలోని పెన్సిల్వేనియా రాష్ట్రం పిట్స్‌బర్గ్‌లో వెలసిన శ్రీ వెంకటేశ్వరస్వామి దేవాలయంలో ఆగస్టు 10 నుంచి 14 వరకు సహస్ర కలశాభిషేకం, నక్షత్ర శాంతి కార్యక్రమాలు ఘనంగా నిర్వహించారు. ఈ సందర్భంగా 25 మంది అర్చకుల ఆధ్వర్యంలో వేద మంత్ర పఠనం, శాంతి మంత్ర జపాలు నిర్వహించారు. అమెరికాలోని వివిధ ప్రాంతాల నుంచి పెద్ద ఎత్తున తరలివచ్చిన భక్తుల గోవింద నామస్మరణతో దేవస్థాన ప్రాంగణం ప్రతిధ్వనించింది. అమెరికాలో తొలి దేవాలయంగా ప్రసిద్ధిగాంచిన అక్కడ... గత 47 సంవత్సరాలుగా ఉత్సవాలు, కుంబాభిషేకాలు నిర్వహిస్తున్నారు. భక్తులకు తీర్థప్రసాదాలను అందజేయడానికి దేవస్థానం ప్రత్యేక ఏర్పాట్లు చేసింది.



ఈ ఐదురోజుల కార్యక్రమాలకు విచ్చేసిన భక్తులకు ఎలాంటి అసౌకర్యం కలుగకుండా కళ్యాణ్ శీలంనేని, శ్రావణ్ చిన్నల, చంద్ర భోనగిరి, దేవస్థానం అధ్యక్షుడు గంగాధర్ నాగబండి, కార్యదర్శి చంద్రశేఖర్, ప్రెసిడెంట్ శర్వన, కోశాధికారి రాజి శ్రీనివాసన్ ఏర్పాట్లను పర్యవేక్షించారు. పిట్స్ బర్గ్ దేవస్ధానం నిర్వహిస్తున్న వివిధ విశిష్ట కార్యక్రమాల గురించి https://svtemple.org వెబ్ సైట్‌లో తెలుసుకోవచ్చు.





గోదావరి వరద బాధితులను ఆదుకోవాలి

తెదేపా ఎన్నారై విభాగం యూఎస్‌ కోఆర్డినేటర్‌ జయరాం కోమటి



ఈనాడు డిజిటల్‌, అమరావతి: గోదావరి వరదల కారణంగా సర్వస్వం కోల్పోయిన బాధితులను ఆదుకోవాలని అమెరికాలోని ప్రవాసాంధ్రులకు తెదేపా ఎన్నారై విభాగం అమెరికా కోఆర్డినేటర్‌ జయరాం కోమటి పిలుపునిచ్చారు. వరద బాధితులను ఆదుకోవడంలో జగన్‌ సర్కారు పూర్తిగా విఫలమైందని మండిపడ్డారు. ఎన్టీఆర్‌ శతజయంతి ఉత్సవాల్లో భాగంగా ఆయన అధ్యక్షతన అమెరికాలోని బే ఏరియాలో మూడో మహానాడును ఆదివారం ఘనంగా నిర్వహించారు. ముందుగా ఎన్టీఆర్‌ చిత్రపటానికి పూలమాలలు వేసి నివాళి అర్పించారు. ఈ సందర్భంగా జయరాం మాట్లాడుతూ....తెదేపా అధినేత చంద్రబాబు వయసును కూడా లెక్క చేయకుండా వరద ప్రభావిత ప్రాంతాల్లో పర్యటించి, ఎన్టీఆర్‌ ట్రస్ట్‌ ద్వారా సహాయ కార్యక్రమాలు నిర్వహించడం అభినందనీయమని కొనియాడారు. కార్యక్రమంలో తెదేపా ఎమ్మెల్యే గోరంట్ల బుచ్చయ్యచౌదరి ఆన్‌లైన్‌లో ప్రసంగించారు. సీఎం జగన్‌ అసమర్థత, ఆర్థిక, రాజకీయ, విధానాల వల్ల ఏపీలో పాలన అస్తవ్యస్తంగా ఉందని పేర్కొన్నారు. కార్యక్రమంలో తెదేపా నాయకుడు మన్నవ సుబ్బారావు, ఎన్నారైలు పాల్గొన్నారు. 

భారతీయులకు దేశ విదేశాల్లో అమెరికా వీసా ఇంటర్వ్యూలు



వాషింగ్టన్‌: భారత్‌, అమెరికా ప్రజల మధ్య సంబంధాలే రెండు దేశాల స్నేహవారధికి పటిష్ఠ పునాది అనీ, వాటిని మరింత పరిపుష్టం చేసుకోవడానికి వీసా నిరీక్షణ వ్యవధిని తగ్గిస్తున్నామని అమెరికా విదేశాంగ శాఖ (దక్షిణ, మధ్యాసియా వ్యవహారాల) ఉప సహాయమంత్రి నాన్సీ జాక్సన్‌ చెప్పారు. భారత్‌, భారత సంతతి ప్రజల అధ్యయన సంస్థ ఎఫ్‌.ఐ.ఐ.డి.ఎస్‌, అమెరికా విదేశాంగ శాఖ సంయుక్తంగా ఇక్కడ నిర్వహించిన రౌండ్‌ టేబుల్‌ సమావేశంలో ఆమె విలేకరులతో మాట్లాడారు. భారతీయుల వీసా కష్టాలు సహా పలు సమస్యలపై కొన్ని నెలలుగా బైడెన్‌ ప్రభుత్వంతో ఎఫ్‌.ఐ.ఐ.డి.ఎస్‌ సంప్రదిస్తోంది. వీసా నిరీక్షణ వ్యవధిని తగ్గించడానికి అనేక చర్యలు తీసుకున్నామని విదేశాంగ శాఖ (దౌత్య వ్యవహారాల) ఉప సహాయమంత్రి జూలీ స్టఫ్ట్‌ వివరించారు. వీటివల్ల కొవిడ్‌ ముందునాటి కన్నా 36 శాతం ఎక్కువ వీసాలు మంజూరు చేశామని చెప్పారు. ఈ ఏడాది మరిన్ని ఎక్కువ వీసాలు ఇస్తామన్నారు. మొదటిసారి అమెరికా సందర్శనకు వచ్చేవారికి విజిటర్‌ వీసా ఇంటర్వ్యూల కోసం నిరీక్షణ వ్యవధిని ఇప్పటికే 14 నెలల మేరకు తగ్గించామని స్టఫ్ట్‌ తెలిపారు. దీన్ని మరింత తగ్గించడానికి ప్రయత్నిస్తున్నామన్నారు. రెండోసారి అమెరికా వస్తున్నవారికి, మరికొన్ని వర్గాలకు వీసా ఇంటర్వ్యూలను రద్దు చేశామని చెప్పారు. ఇంటర్వ్యూల నిర్వహణకు అమెరికా నుంచి భారత్‌కు అదనపు సిబ్బందిని పంపామనీ, అమెరికాలోనూ, థాయిలాండ్‌, జర్మనీ తదితర దేశాల్లోని తమ దౌత్య కార్యాలయాల్లోనూ భారతీయులకు వీసా ఇంటర్వ్యూలు నిర్వహిస్తున్నామన్నారు. ఉదాహరణకు చైనాలో వారిని ఇంటర్వ్యూ చేసి, వారికి మంజూరైన వీసాలను భారత్‌లో ముద్రించి స్థానిక చిరునామాలకు పంపుతున్నామని వివరించారు. 100 దేశాల్లోని అమెరికా రాయబార కార్యాలయాల్లో భారతీయులకు వీసా ఇంటర్వ్యూలు నిర్వహిస్తున్నామని వెల్లడించారు.

ఎన్నారైలే తెదేపాకు కీలకం కావాలి: మాజీ మంత్రి గొల్లపల్లి



దుబాయి: ఏపీలో వచ్చే ఎన్నికల్లో ప్రవాసీ ఓటర్లే కీలకం కావాలని తెదేపా సీనియర్‌ నేత, మాజీ మంత్రి గొల్లపల్లి సూర్యారావు అన్నారు. వేలాది మంది తెదేపా అభిమానులు గల్ఫ్‌లో ఉంటున్నారని. అభిమానాన్ని ఓట్ల రూపంలో మలచుకోవడాన్ని సులభతరం చేయాలని పార్టీ శ్రేణులకు సూచించారు. యూఏఈ తెలుగుదేశం పార్టీ ఆహ్వానం మేరకు దుబాయి విచ్చేసిన ఆయన పార్టీ బలోపేతానికి చేయాల్సిన కృషిపై మాట్లాడారు. ప్రతి ఎన్నారై తమ ప్రాంతంలో తెదేపా  బలోపేతానికి పనిచేయాలన్నారు. జగన్‌ విధ్వంసక పాలనకు చరమగీతం పాడాలని పిలుపునిచ్చారు. కనీస సౌకర్యాల్లేని రాష్ట్రం ఏదైనా ఉందా అంటే అది ఆంధ్రప్రదేశేనని ప్రపంచంలో అందరికీ తెలుసన్నారు. ఏపీని అభివృద్ధి పథంలో నడిపించాలంటే మళ్లీ చంద్రబాబు సీఎం కావాలని, అందుకోసం ప్రతి ప్రవాసీయుడూ శ్రమించాల్సిన అవసరం ఉందన్నారు. జగన్‌కు ఏదీ కట్టడం చేతకాదని.. కూల్చడం ఒక్కటే తెలుసని విమర్శించారు. తన స్వార్థ రాజకీయాల కోసం కూల్చడం సీఎం చేతగానితనానికి నిదర్శనమన్నారు. ఎన్టీఆర్‌ ప్రపంచంలో ప్రతి తెలుగువాడూ గర్వించదగిన మహానీయుడని.. పేదల సంక్షేమం కోసం ఆలోచించి ఆరోగ్య విశ్వవిద్యాలయం ప్రారంభించిన విషయాన్ని ఈ సందర్భంగా గుర్తు చేశారు. రాష్ట్రంలోని వైకాపా హయాంలో  సంక్షేమం లేదు.. అభివృద్ధి లేదు.. రోడ్లు లేవు.. జీతాల్లేవు, ఉద్యోగాల్లేవ్‌.. ఇళ్లు లేవు.. పాలన లేదు.. ఇంత దారుణమైన పాలన ఇదివరకు ఎన్నడూ చూడలేదంటూ ధ్వజమెత్తారు.



అనంతరం గల్ఫ్‌ తెదేపా అధ్యక్షుడు రావి రాధాకృష్ణ మాట్లాడుతూ.. ఆరోగ్యమే మహాభాగ్యమన్న దాన్ని కార్యచరణలో అమలు చేసి చూపిన ఏకైక తెలుగు నేత ఎన్టీఆర్‌ అని కొనియాడారు. ప్రజల ఆరోగ్యంతోనే అసలైన సంక్షేమం అమలవుతుందని విశ్వసించిన కొద్దిమంది భారతీయ నేతల్లో ఆయనొకరన్నారు. మారుమూల మండల కేంద్రాల్లో పీహెచ్‌సీలను నెలకొల్పాలని 1985లో తెదేపా సర్కార్‌ నిర్ణయించినప్పుడో అదో సంచలనమన్నారు. మండల కేంద్రాల నుంచి మొదలుకొని హైదరాబాద్‌లో స్పెషాలిటీ ఆస్పత్రుల దాక ప్రతిచోట ఎన్టీఆర్‌ ప్రత్యేక శ్రద్ధ కనబరిచారన్నారు. ఆరోగ్య రంగంలో ఆయన ఎన్నారైల సేవలు, సూచనలు కూడా తీసుకున్నారని తెలిపారు. ఎన్టీఆర్‌ విజ్ఞప్తిని మన్నించి ఎంతోమంది ఎన్నారైలు మాతృదేశానికి వచ్చి సేవలందించారని.. అలా వచ్చిన వారిలో చెప్పుకోదగ్గ వ్యక్తి డాక్టర్ కాకర్ల సుబ్బారావు అని గుర్తు చేశారు.  డాక్టర్‌ కాకర్ల సుబ్బారావుతో ప్రభుత్వ ఆధ్వర్యంలోని ఒక స్పెషాల్టీ ఆసుపత్రిగా నిమ్స్‌ని తీర్చిదిద్ది నేటి కార్పోరేట్ ఆసుపత్రుల కన్నా మెరుగ్గా తీర్చిదిద్దిన ఘనత ఆయనకే దక్కుతుందని కొనియాడారు. ఎన్నారైల సూచన మేరకు మామూలు వైద్య సేవలతో పాటు వైద్య విద్యా బోధనా వసతులు సైతం మెరుగుపరిచారని.. అందులో భాగంగా ఆరోగ్య విశ్వవిద్యాలయాన్నీ నెలకొల్పారని తెలిపారు. ప్రభుత్వ రంగంలోని నిమ్స్‌లాంటి ఆస్పత్రిని పేదలకు అందుబాటులోకి తీసుకొచ్చిన ఎన్టీఆర్‌ పేరు ఆరోగ్య వర్సిటీకి ఉండాలా? లేదంటే ఆరోగ్యశ్రీ పేరిట ప్రభుత్వ ఆస్పత్రులను వ్యూహాత్మకంగా నాశనం చేసి ప్రైవేటు ఆస్పత్రులకు లాభాలను ప్రోత్సహించిన వైఎస్సార్‌ పేరు ఉండాలో ఆలోచించుకోవాలన్నారు. ఇటీవల ఆరోగ్య వర్సిటీకి ఎన్టీఆర్‌ పేరు తొలగించడం బాధాకరమని.. దీన్ని అంతా ముక్తకంఠంతో ఖండించాలని కోరారు. ఈ కార్యక్రమంలో యూఏఈ తెదేపా నేతలు విశ్వేశ్వరరావు , ఖాదర్ బాషా, వాసు రెడ్డి , నిరంజన్ రవికిరణ్ , హరి , జాఫర్ అలీ, దుర్గా ప్రసాద్, బాబ్జీ, శ్రీనివాస్ , షబ్బీర్ బాషా తదితరులు పాల్గొన్నారు.

ప్రవాసులకు పదవీ విరమణలో తోడుగా



మెరుగైన అవకాశాల కోసం ఎంతోమంది విదేశాలకు వెళ్తుంటారు. అక్కడ ఆర్జించిన మొత్తంలో కొంత స్వదేశంలో పెట్టుబడులు పెట్టేందుకు ఆసక్తి చూపిస్తుంటారు. పదవీ విరమణ తర్వాత అవసరాలకు ఉపయోగపడేలా మదుపు చేసేందుకు అనువైన పథకాల కోసం చూస్తుంటారు. ఈ నేపథ్యంలో ప్రవాస భారతీయులకు (ఎన్‌ఆర్‌ఐ) అనువైన పథకాలేమిటో తెలుసుకుందామా..

భారత్‌లో పదవీ విరమణ పథకాల్లో మదుపు చేయాలనే ఎన్‌ఆర్‌ఐలు వైవిధ్యమైన పెట్టుబడుల జాబితా ఉండేలా చూసుకోవాలి. ఇందులో రాబడి హామీ పాలసీలు, యూనిట్‌ ఆధారిత బీమా పాలసీలు, పెట్టుబడి హామీ పథకాలు, యాన్యుటీ ప్లాన్లు ఉండాలి. వీటన్నింటి గురించీ ముందుగానే కొంత పరిశోధించాలి. వాటికి సంబంధించిన నిబంధనలు తెలుసుకోవాలి. భారత ఆర్థిక వృద్ధిలో మీరూ పాలు పంచుకోవాలి. అదే సమయంలో మీ పెట్టుబడులు దీర్ఘకాలంలో మంచి రాబడినివ్వాలి. అందుకే, సరైన పథకంలో సరైన పద్ధతిలో మదుపు చేయడం ఎంతో ముఖ్యం.

రాబడి హామీతో.. 

విదేశాల్లో ఉండే భారతీయులకు రాబడి హామీతో (గ్యారంటీడ్‌ రిటర్న్‌) పాలసీలు అనుకూలంగా ఉంటాయి. ఫిక్స్‌డ్‌ డిపాజిట్లకన్నా కాస్త అధిక రాబడిని ఆర్జించడంతోపాటు, బీమా రక్షణా కలిసి ఉండటం వీటి ప్రత్యేకత. పాలసీ తీసుకునేటప్పుడే గడువు తీరిన తర్వాత ఎంత మొత్తం వస్తుందనేది ముందే తెలుస్తుంది. ఎన్‌ఆర్‌ఐలు ఈ పాలసీని 45 ఏళ్ల వ్యవధి వరకూ తీసుకునే వీలుంటుంది. దీనివల్ల దీర్ఘకాలిక పెట్టుబడికి అవకాశం లభిస్తుంది. పైగా ఈ పాలసీ వ్యవధి తీరిన తర్వాత లేదా పాలసీదారుడికి ఏదైనా జరిగినప్పుడు నెలనెలా లేదా మూడు, ఆరు నెలలు, ఏడాదికోసారి ఆదాయం వచ్చే ఏర్పాటు చేసుకోవచ్చు. మొత్తం డబ్బును ఒకేసారి తీసుకునే వీలూ ఉంటుంది. ఈ వెసులుబాటు వల్ల పాలసీదారుడికి మరింత ఆర్థిక రక్షణ లభిస్తుందని చెప్పొచ్చు. జీవితంలోని వివిధ దశల్లో అంటే.. పిల్లల ఉన్నత చదువులు, వారి వివాహం, ఇంటి రుణం చెల్లింపు తదితర అవసరాలకూ డబ్బును వెనక్కి తీసుకునే వెసులుబాటు కల్పిస్తుంది. ఈ పాలసీ నుంచి వచ్చిన మొత్తం ఆదాయపు పన్ను చట్టం సెక్షన్‌ 10 (10డి) ప్రకారం మినహాయింపు పరిధిలోకి వస్తుంది. 18-60 ఏళ్ల మధ్య ఉన్న ఎన్‌ఆర్‌ఐలు కేవైసీ నిబంధనలను పూర్తి చేసి, ఈ పాలసీలను తీసుకోవచ్చు. నాన్‌ రెసిడెన్షియల్‌ ఎక్స్‌టర్నల్‌ (ఎన్‌ఆర్‌ఈ) ఖాతాలున్నవారు జీఎస్‌టీ రిఫండును క్లెయిం చేసుకునే అవకాశం ఉంటుంది. ఇది అదనపు ప్రయోజనం చేకూర్చే అంశం.

బీమా.. మదుపు.. 

ఎన్‌ఆర్‌ఐలు బీమా, పెట్టుబడి రెండూ ఒకే చోట కావాలని అనుకున్నప్పుడు యూనిట్‌ ఆధారిత బీమా పాలసీలు (యులిప్‌) పరిశీలించవచ్చు. చెల్లించిన ప్రీమియంలో కొంత బీమా రక్షణకు, మిగతాది స్టాక్‌ మార్కెట్లో మదుపు చేసేందుకు మళ్లిస్తారు. బీమా రక్షణ పాలసీ తీసుకున్న మొదటి రోజు నుంచే ప్రారంభం అవుతుంది. విదేశాల్లో ఉంటున్న వారు.. భారతీయ స్టాక్‌ మార్కెట్లో మదుపు చేసేందుకు దీన్ని ఒక అవకాశంగా చూడొచ్చు. స్థిర ఆదాయ పథకాలకన్నా వీటిలో మంచి రాబడి వచ్చేందుకు అవకాశం ఉంటుంది. దీర్ఘకాలం మదుపు చేసినప్పుడు, మంచి సంపదను సృష్టించేందుకూ వీలవుతుంది. మార్కెట్‌ పనితీరును బట్టి, ఫండ్లను మార్చుకునే వీలూ ఉంటుంది. అయిదేళ్ల తర్వాత పాక్షికంగా పెట్టుబడిని వెనక్కి తీసుకునే అవకాశం కల్పిస్తారు. క్రమానుగతంగా పెట్టుబడి పెట్టేందుకు యులిప్‌లు ఒక మంచి అవకాశంగా చూడొచ్చు. ఈ పాలసీలను ఎంచుకునేటప్పుడు కేవైసీ నిబంధనల మేరకు అవసరమైన పత్రాలు సమర్పించాలి. బీమా సంస్థతో సంప్రదించి, నిర్ణయం తీసుకోండి.

పెట్టుబడికి రక్షణ.. 

పెట్టుబడికి హామీ ఉండే పథకాలు గ్యారంటీడ్‌ రిటర్న్‌, యులిప్‌ల మిశ్రమంగా ఉంటాయి. సాధారణంగా ఈ పథకాలు 50-60 శాతం వరకూ డెట్‌లోనూ, మిగతా మొత్తాన్ని ఈక్విటీ పథకాల్లోనూ మదుపు చేస్తాయి. దీనివల్ల డెట్‌ పథకాల్లో ఉండే రక్షణ, ఈక్విటీల్లో లభించే రాబడిని అందుకునే వీలుంటుంది. పాలసీకి చెల్లించిన ప్రీమియానికి ఈ క్యాపిటల్‌ గ్యారంటీ పథకాలు 100 శాతం హామీనిస్తాయి. తొలిసారి పెట్టుబడి పెట్టే ఎన్‌ఆర్‌ఐలు ఈ పాలసీలను చూడొచ్చు. 

వీటితోపాటు.. పింఛను ఇచ్చే యాన్యుటీ పాలసీలనూ ఎంచుకోవచ్చు. వీటిలో ఒకేసారి మదుపు చేసి, నెలనెలా, మూడు నెలలు, ఏడాదికోసారి పింఛను రూపంలో డబ్బును వెనక్కి వస్తుంది. ఇందులోనూ రెండు రకాల పాలసీలుంటాయి. దీర్ఘకాలం మదుపు చేసి, నిర్ణీత వ్యవధి తర్వాత పింఛను ఇచ్చేవి, వెంటనే పింఛను ఇచ్చేవి. మీ వీలును బట్టి, పాలసీలను ఎంచుకోవచ్చు. నష్టభయం భరించలేని ఎన్‌ఆర్‌ఐలు ఈ పాలసీలను పరిశీలించవచ్చు.

- వివేక్‌ జైన్‌, హెడ్‌, ఇన్వెస్ట్‌మెంట్‌, పాలసీబజార్‌.కామ్‌

కువైట్‌లో తెలుగువారి సంక్షేమాన్ని వైకాపా సర్కార్‌ గాలికొదిలేసింది: పట్టాభి

కువైట్‌లో ఘనంగా మహానాడు వేడుకలు



కువైట్: కువైట్‌లో నివసిస్తున్న సుమారు 4లక్షల మంది ప్రవాస తెలుగు పౌరుల సంక్షేమాన్ని వైకాపా ప్రభుత్వం గాలికొదిలేసిందని తెదేపా నేత కొమ్మారెడ్డి పట్టాభిరామ్‌ ఆరోపించారు. తెదేపా అధినేత చంద్రబాబు, ప్రధాన కార్యదర్శి  నారా లోకేష్  ఆదేశాల మేరకు తెదేపా కువైట్ అధ్యక్షుడు కుదరవల్లి సుధాకర్ రావు నేతృత్వంలో జరిగిన మహానాడు, ఎన్టీఆర్‌ శతజయంతి ఉత్సవాలకు ఆయన ముఖ్య అతిథిగా హాజరయ్యారు. ఈ సందర్భంగా పట్టాభి మాట్లాడుతూ.. 2024లో తెదేపా ప్రభుత్వం అధికారంలోకి వచ్చాక ఇప్పుడు పార్టీ కేడర్‌ని ఇబ్బందులకు గురిచేస్తున్న వారికి వడ్డీతో సహా చెల్లిస్తామని హెచ్చరించారు. ఎన్నికల ఫలితాలు వెలువడిన వెంటనే పని ప్రారంభిస్తామని, చంద్రబాబు ప్రమాణ స్వీకారం వరకు ఆగబోమని చెప్పారు. ఏపీకి చెందిన సుమారు 4లక్షల మంది వివిధ వృత్తుల వారు కువైట్‌లోని వివిధ ప్రాంతాల్లో డ్రైవర్లు, హౌస్ మెయిడ్స్, హౌస్ కీపర్స్ తదితర పనులు చేసుకుంటూ జీవనం సాగిస్తున్నారనీ..  రాయలసీమ నుంచి వెళ్లిన వారు అత్యధిక సంఖ్యలో కువైట్‌ వెళ్లి బతుకుబండి లాగుతున్నారన్నారు. గతంలో చంద్రబాబు అధికారంలో ఉన్నప్పుడు ఏఆర్‌టీ విభాగం ఏర్పాటు చేసి ప్రవాస తెలుగుపౌరులకు ఏ కష్టం వచ్చినా ఆదుకునేవారని గుర్తు చేశారు. వైకాపా ప్రభుత్వం వచ్చాక గత మూడేళ్లలో కువైట్‌లోని ప్రవాస తెలుగు ప్రజల సంక్షేమాన్ని, వారి సమస్యలను గాలికొదిలేసిందని పట్టాభి ఆరోపించారు.



అనంతరం తెదేపా సాంస్కృతిక విభాగం అధ్యక్షుడు పంతగాని నరసింహప్రసాద్ మాట్లాడుతూ.. అధికారంలో లేకపోయినప్పటికీ తెలుగుదేశం కువైట్ విభాగం ఇబ్బందుల్లో ఉన్న ప్రవాసులకు ఇతోధికంగా సాయం చేస్తూ భరోసా కల్పిస్తోందన్నారు. ఏపీలో ఎన్నికలు ఎప్పుడొచ్చినా తెలుగుదేశం పార్టీ అధికార పగ్గాలు చేపడుతుందని, కువైట్‌లో తెలుగువారు ఎదుర్కొంటున్న సమస్యల పరిష్కారానికి, వారి సంక్షేమానికి కృషిచేస్తుందని తెలిపారు. జగన్ మోసపూరిత పథకాలు,  వైఫల్యాలను వివరించిన కువైట్ తెదేపా నేత  ఈశ్వర్ నాయుడు.. త్వరలోనే ఈ ప్రభుత్వం కూలిపోవడం ఖాయమని వ్యాఖ్యానించారు.



శుక్రవారం సాయంత్రం ఖైతాన్ ప్రాంతంలో ఇండియన్ కమ్యూనిటీ స్కూల్ ఆడిటోరియంలో జరిగిన మహానాడుకు పలు ప్రాంతాల నుంచి భారీగా తెదేపా కార్యకర్తలు, అభిమానులు తరలివచ్చారు. ఈ కార్యక్రమంలో భాగంగా.. అన్న నందమూరి తారక రామారావు శత జయంతి ఉత్సవాలను పురస్కరించుకుని ఆయన విగ్రహానికి నివాళులర్పించి, భారీ కేక్ కట్‌ చేశారు. ఈ సందర్భంగా మహానాడులో పలు తీర్మానాలు ఆమోదించారు. ఎన్టీఆర్ శతజయంతి ఉత్సవాలను ఏడాది పొడవునా నిర్వహించాలని, తెలుగుదేశం పార్టీ ఆవిర్భవించి 40ఏళ్లు పూర్తయిన సందర్భంగా పార్టీ బలోపేతానికి తమవంతు సహకారం అందించాలని, పార్టీ సభ్యత్వ నమోదు కార్యక్రమాన్ని కువైట్‌లో పెద్దఎత్తున చేపట్టాలని తీర్మానించారు. వైకాపా గూండాల చేతిలో హతమైన కంచర్ల జల్లయ్యకు ఈ సందర్భంగా శ్రద్ధాంజలి ఘటించారు.  ఈ కార్యక్రమంలో తెలుగుదేశం కువైట్ సీనియర్ నాయకులు షేక్ బాషా, బోయపాటి శ్రీనివాసులు, దుగ్గి శ్రీనివాసులు, వీసీ సుబ్బారెడ్డి, దుర్గాప్రసాద్, షేక్ చాన్ బాషా, పెంచల్ రెడ్డి తదితరులు పాల్గొన్నారు.





KTR: లండన్‌లో కేటీఆర్‌కు ఘన స్వాగతం.. ప్రత్యేక ఆకర్షణగా నంబర్‌ ప్లేట్‌



ఇంటర్నెట్‌ డెస్క్‌: విదేశీ పర్యటనలో భాగంగా యూకే వెళ్లిన తెలంగాణ మంత్రి కేటీఆర్‌కు లండన్‌లో ఘనస్వాగతం లభించింది. అక్కడి విమానాశ్రయంలో ఎన్‌ఆర్‌ఐ తెరాస-యూకే విభాగంతో పాటు అనేక ఎన్ఆర్‌ఐ సంఘాలు ఆయనకు స్వాగతం పలికాయి. కేటీఆర్‌కు స్వాగతం పలికేందుకు వచ్చిన వందలాది మందితో ఎయిర్‌పోర్ట్‌లో కోలాహలం నెలకొంది. అనేక మంది తమ కుటుంబ సభ్యులతో ఎయిర్‌పోర్ట్‌కు చేరుకొని.. కేటీఆర్‌తో ఫొటోలు తీసుకొనేందుకు ఉత్సాహం చూపించారు. కేటీఆర్‌ ఇవాళ అనేక రంగాలకు చెందిన పలు కంపెనీల ప్రతినిధులతో సమావేశం కానున్నారు. తెలంగాణ, ఏపీకి చెందిన బ్రిటీష్‌ డిప్యూటీ హైకమిషనర్‌ ఆండ్రూ ఫ్లెమింగ్‌ కూడా కేటీఆర్‌కు స్వాగతం పలికారు.



కేటీఆర్‌ లండన్‌ పర్యటన సందర్భంగా ఓ కారు నంబర్‌ ప్లేట్‌ ప్రత్యేక ఆకర్షణగా నిలిచింది. టీఆర్‌ఎస్‌ కేటీఆర్‌ అని కనిపించేలా నంబర్‌ ప్లేట్‌ ఉన్న కారు వద్ద దిగిన ఫొటోను కేటీఆర్‌ ట్విటర్‌ వేదికగా పంచుకున్నారు. ఆ ప్రత్యేక నెంబర్‌ ప్లేట్‌ ఉన్న కారులో రైడ్‌కు తీసుకెళ్లినందుకు ఎన్‌ఆర్‌ఐ తెరాస నేత అశోక్‌కు ఆయన ధన్యవాదాలు తెలిపారు. యూకే పర్యటన అనంతరం కేటీఆర్‌ దావోస్‌ వెళ్లనున్నారు.

తెలుగు సంస్థల ఆధ్వర్యంలో ఘనంగా జరిగిన వజ్రోత్సవ వేడుకలు



సింగపూర్‌: భారతదేశ 75వ స్వాతంత్ర దినోత్సవాల సందర్భంగా 5 ఖండాలలోని 30 దేశాల తెలుగు సంస్థల సహకారంతో ‘వజ్రోత్సవ భారతం’ పేరుతో కార్యక్రమం నిర్వహించారు. వంశీ ఇంటర్నేషనల్, వేగేశ్న ఫౌండేషన్, ఘంటసాల ఇంటర్నేషనల్ ఫౌండేషన్ ట్రస్ట్, రాజ్ కమల్ ఛారిటీస్(అమెరికా)సంయుక్త ఆధ్వర్యంలో దాదాపు 12 గంటల పాటు దిగ్విజయంగా ఈ కార్యక్రమం జరిగింది. జాతీయ పతాక రూపకర్త పింగళి వెంకయ్య కుమార్తె ఘంటసాల సీతామహాలక్ష్మి జ్యోతి ప్రకాశనం చేసి ఈ అరుదైన కార్యక్రమానికి శ్రీకారం చుట్టారు.



సురేఖ దివాకర్ల ఆధ్వర్యంలో 10మంది గాయనీమణులు 75 దేశ భక్తి గీతాలను ఆలపించారు. మండలి బుద్ధ ప్రసాద్, సుద్దాల అశోక్ తేజ, భువనచంద్ర, సాయి కుమార్, మాధవపెద్ది సురేష్, ప్రసాద్ తోటకూర, జీవీ నరసింహం, డా|| వంగూరి చిట్టెన్ రాజు, రత్న కుమార్ కవుటూరు తదితరులు తమ విలువైన సందేశాలను పంచుకున్నారు. 



కార్యక్రమంలో సరోజ కొమరవోలు, శ్రీలత మగతల, కల్నల్ కేఆర్‌కే మోహన్ రావు, లెఫ్టినెంట్ కల్నల్ భాస్కర్‌రెడ్డి, విజయ తంగిరాల, జయ పీసపాటి, తాతాజీ ఉసిరికల, దీపిక రావి, విక్రమ్, అనిల్ కుమార్ కందించర్ల, శివ ఎల్లపు, ఎమ్ వి వి సత్యనారాయణ, పృథ్వీరాజ్,  వెంకట సురేష్, వేదమూర్తి, ఎస్ డి సుబ్బారావు, వెంకప్ప భాగవతుల, వెంకటేశ్వరరావు తోటకూర, నూనె శ్రీనివాస్, సారథి మోటమర్రి, డాక్టర్ శ్రీదేవి, డోగిపర్తి శంకర్రావు, మధు, సుధామ రెడ్డి, పార్థసారథి, ధన్‌రాజ్‌ జనార్ధన్, డాక్టర్ కేఆర్‌ సురేష్ కుమార్, డాక్టర్ వెంకటపతి తరిగొప్పుల, వేణుగోపాల్ రెడ్డి బోయపల్లి, డాక్టర్ వ్యాస కృష్ణ బూరుగుపల్లి, డాక్టర్ లక్ష్మీప్రసాద్ కపటపు, ఉపేంద్ర చివుకుల, శారద సింగిరెడ్డి, డాక్టర్ శ్రీనివాస్ రెడ్డి ఆళ్ళ, డాక్టర్ శ్రీ రామ్ సొంటి, లక్ష్మీ రాయవరపు, గుణ ఎస్ కొమ్మారెడ్డి, లలితా రామ్, శ్రీదేవి జాగర్లమూడి, రమ వనమా, శారద కాశీవజ్ఝుల, డాక్టర్ హరి ఇప్పనపల్లి, రాజేష్ ఎక్కల, మల్లిక్ పుచ్చా, జయరామ్ ఎర్రమిల్లి, డాక్టర్ వెంకటా చారి, రాధిక మంగిపూడి, కళ్యాణి, సింగింగ్ స్టార్ విజయలక్ష్మి, హేమవతి, బి.వి.ఎల్.ఎన్. పద్మావతి, వి.కె. దుర్గ, మాధవీ రావూరు, సుజా రమణ, సుందరి టి.లక్ష్మీ శ్రీనివాస్ రామరాజు, తెన్నేటి సుధా దేవి, శైలజ సుంకరపల్లి, తదితరులు పాల్గొన్నారు. తెలుగు బుక్ ఆఫ్ రికార్డ్స్‌లో ఈ కార్యక్రమాన్ని నమోదు చేశారు.













Komati jayaram: కందుకూరు ఘటన బాధితులకు రూ.లక్ష చొప్పున ఆర్థిక సాయం: కోమటి జయరామ్‌



అమరావతి: నెల్లూరు జిల్లా కందుకూరులో తెదేపా అధినేత చంద్రబాబు నాయుడు రోడ్‌ షో సందర్భంగా జరిగిన తొక్కిసలాటలో మరణించిన కుటుంబాలకు అండగా నిలిచేందుకు తెదేపా ఎన్నారై విభాగం ముందుకొచ్చింది. ఒక్కో కుటుంబానికి రూ.లక్ష చొప్పున ఆర్థిక సాయం అందిస్తామని తెదేపా ఎన్నారై సెల్‌ నాయకులు కోమటి జయరాం తెలిపారు. 

నిన్న జరిగిన ఘటనలో 8మంది మృతి చెందిన విషయం తెలిసిందే. ఇప్పటికే ఒక్కో కుటుంబానికి తెలుగుదేశం తరఫున పార్టీ అధినేత చంద్రబాబు నాయుడు రూ.15లక్షల ఆర్థిక సాయం అందించారు. తెదేపా ఎన్నారై విభాగం, తన తరఫున ఒక్కో కుటుంబానికి రూ.లక్ష ఆర్థిక సాయం అందించనున్నట్టు కోమటి జయరామ్‌ ప్రకటించారు. బాధిత కుటుంబాలకు చెందిన పిల్లలు విదేశాల్లో చదువుకోవాలనుకుంటే అన్ని విధాలుగా సాయపడేందుకు తెదేపా ఎన్నారై విభాగం సిద్ధంగా ఉందని తెలిపారు.

US: మిచిగాన్‌ యూనివర్సిటీలో కాల్పులు.. ముగ్గురి మృతి



వాషింగ్టన్‌: అగ్రరాజం అమెరికా (US) మరోసారి కాల్పులతో దద్దరిల్లింది. ఈస్ట్‌ లాన్సింగ్‌లోని మిచిగాన్‌ స్టేట్‌ యూనివర్సిటీ (Michigan State University) ప్రధాన క్యాంపస్‌లోకి ఓ ఆగంతకుడు ప్రవేశించి విచక్షణా రహితంగా కాల్పులు జరిపాడు. ఈ ఘటనలో ముగ్గురు ప్రాణాలు కోల్పోగా.. మరికొందరు గాయపడ్డారు.

అమెరికా (America) కాలమానం ప్రకారం సోమవారం రాత్రి 8.30 గంటల ప్రాంతంలో దుండగుడు యూనివర్సిటీలోకి చొరబడ్డాడు. క్యాంపస్‌లోని రెండు భవనాల వద్ద కాల్పులకు తెగబడ్డాడు. దీంతో భయాందోళనకు గురైన విద్యార్థులు, సిబ్బంది వెంటనే గదుల్లోకి పారిపోయారు. కాల్పుల అనంతరం నిందితుడు అక్కడి నుంచి పారిపోయినట్లు యూనివర్సిటీ సిబ్బంది వెల్లడించారు. నిందితుడి కోసం పోలీసులు గాలిస్తున్నారు. ఈ ఘటనలో ముగ్గురు మరణించినట్లు స్థానిక మీడియా వర్గాలు వెల్లడించారు. మరో పది మంది వరకు గాయపడినట్లు తెలుస్తోంది. క్షతగాత్రులను సమీపంలోని ఆసుపత్రికి తరలించారు.

అమెరికా (US)లో అతిపెద్ద ఉన్నత విద్యాసంస్థల్లో మిచిగాన్‌ స్టేట్‌ యూనివర్సిటీ (Michigan State University) ఒకటి. కాల్పులు జరిగిన ఈస్ట్‌ లాన్సింగ్‌ క్యాంపస్‌లో 50వేల మంది విద్యార్థులు చదువుకుంటున్నారు. తాజా ఘటన నేపథ్యంలో 48 గంటల పాటు క్యాంపస్‌లో అన్ని తరగతులు, ఇతర కార్యకలాపాలను రద్దు చేసినట్లు యూనివర్సిటీ పోలీసులు వెల్లడించారు.

Vedant Patel: ఆయన టాలెంట్‌ అమోఘం.. రోజూ బైడెన్‌కు సహకరిస్తుంటారు..!

శ్వేతసౌధంలో ప్రవాస భారతీయుడిపై ప్రశంసలజల్లు



వాషింగ్టన్‌: అగ్రరాజ్యం అమెరికాలో ప్రవాస భారతీయులు కీలక స్థానాల్లో కొలువుదీరి, ఆ దేశ ప్రగతికి తమ వంతు కృషి చేస్తున్నారు. ప్రస్తుత అధ్యక్షుడు జో బైడెన్ కూడా తన హయాంలో భారతీయ అమెరికన్లకు పెద్దపీటే వేశారు. వారంతా శ్వేతసౌధంలో అధ్యక్షుడి కార్యకలాపాలు సజావుగా సాగేలా.. చాకచక్యంగా వ్యవహరిస్తున్నారు. అందులో ఒకరే వేదాంత్ పటేల్‌. ఆయన శ్వేతసౌధంలో అసిస్టెంట్ ప్రెస్ సెక్రటరీగా విధులు నిర్వర్తిస్తున్నారు. తాజాగా ఆయనపై ప్రెస్ సెక్రటరీ జెన్‌ సాకీ ప్రశంసల జల్లు కురిపించారు. ఆయనో అద్భుతమైన రచయితని, నిత్యం బైడెన్‌తో సహా తమకు సహకరిస్తుంటారని అభినందించారు.

‘మీకు సులభమైన పని అప్పగించామంటూ తరచూ మేం వేదాంత్‌ను ఆటపట్టిస్తుంటాం. కానీ అలా ఏముండదు. ఆయన సూపర్ టాలెంటెడ్‌ కాబట్టి, పని సులభంగా మారుతుంటుంది. ఆయన గురించి మీకు కొన్ని విషయాలు చెప్పాలి. చాలా అందంగా రాస్తారు. అంతే వేగంగా కూడా పనిచేస్తారు. ఆయనకు ప్రభుత్వంలో మున్ముందు మంచి భవిష్యత్తు ఉందని భావిస్తున్నాను. ప్రతిరోజు అధ్యక్షుడికి, మాకు సహకరించే విషయంలో ఆయన వ్యవహరించే తీరు అద్భుతం’ అంటూ జెన్‌సాకీ మెచ్చుకున్నారు. 

ఈ వేదాంత్ ఎక్కడివారు..?

వేదాంత్‌ పటేల్‌(32) స్వరాష్ట్రం గుజరాత్‌. వేదాంత్ పుట్టిన తర్వాత ఆయన కుటుంబం కాలిఫోర్నియాకు వలస వెళ్లింది. అక్కడే తన  విద్యాభ్యాసాన్ని కొనసాగించారు. యూనివర్సిటీ ఆఫ్ కాలిఫోర్నియా (రివర్‌సైడ్) నుంచి గ్రాడ్యుయేషన్ పూర్తి చేశారు. తర్వాత ఎంబీఏ పట్టా పొందారు. శ్వేతసౌధంలో అసిస్టెంట్‌ మీడియా సెక్రటరీగా చేరకముందే.. ఎన్నికల ప్రచారంలో బైడెన్‌తో కలిసి పనిచేశారు. 2012లో మాజీ చట్టసభ సభ్యుడు మైక్ హోండా వద్ద డిప్యూటీ కమ్యూనికేషన్స్ డైరెక్టర్‌గా తన వృత్తిని ప్రారంభించారు. తర్వాత అంచలంచెలుగా ఎదిగి, ఇప్పుడు బైడెన్‌కు అడుగడుగునా సహకరిస్తున్నారు. ఇమ్మిగ్రేషన్, వాతావరణ మార్పులకు సంబంధించిన ప్రశ్నలకు ఈయనే బదులిస్తారు.

‘1991లో మా కుటుంబం గుజరాత్‌ నుంచి ఇక్కడకు వచ్చింది. అప్పటి నుంచి నా తల్లిదండ్రులు చేసిన త్యాగాలు, కృషి వల్లే ఈ రోజు నేను శ్వేతసౌధంలో కూర్చొని పనిచేస్తున్నాను’ అంటూ గతంలో చేసిన ట్వీట్‌లో వేదాంత్‌ తన మూలాలను గుర్తుచేసుకున్నారు.  

Visa: విద్యార్థి వీసాలు వేగవంతం చేయండి.. బైడెన్‌ ప్రభుత్వాన్ని కోరిన సెనేటర్ల బృందం

కొవిడ్‌ నుంచి కోలుకుంటున్నా ఆలస్యమెందుకు?
అమెరికా ప్రభుత్వానికి సెనేటర్ల బృందం లేఖ



వాషింగ్టన్‌: అంతర్జాతీయ విద్యార్థులకు వీసాల జారీ ప్రక్రియను వేగవంతం చేయాలని పార్టీలకు అతీతంగా 24 మంది సెనేటర్ల బృందం.. బైడెన్‌ ప్రభుత్వాన్ని కోరింది. కొవిడ్‌ నుంచి కోలుకుంటున్న సమయంలోనూ వీసాల ప్రక్రియ మందకొడిగా సాగటంపై ఆందోళన వ్యక్తం చేస్తూ.. అమెరికా విదేశాంగ మంత్రి ఆంటోనీ బ్లింకెన్‌కు లేఖ రాసింది. అంతర్జాతీయ విద్యార్థులు అమెరికాకు రావటం దేశ ఉన్నత విద్యావ్యవస్థ, ఆర్థిక వ్యవస్థకు కీలకమని పేర్కొంది. ‘‘ఓ వైపు పోటీ దేశాలు అంతర్జాతీయ విద్యార్థులు, స్కాలర్లకు స్వాగతం పలుకుతున్నాయి. ఇలాంటి సమయంలో అమెరికా సైతం స్థిరమైన కాన్సులర్‌ సేవలు అందించాలి. వీసా అర్హతకు ఉన్న మినహాయింపుల్ని పొడిగించాలి. వర్చువల్‌ ఇంటర్వ్యూలు వంటి ప్రత్యామ్నాయాలు పెంచాలి. వీసాలు జారీ చేసే సిబ్బంది ఎక్కువ గంటలు పనిచేసేలా చూడాలి. విదేశీ ఏజెన్సీలతో సమన్వయం పెంచుకోవాలి’’ అని సెనేటర్లు కోరారు. ఈ పరిణామం.. అమెరికాలో ఉన్నత విద్య కోసం దరఖాస్తు చేసుకుని వీసా కోసం ఎదురుచూస్తున్న వేలాది మంది భారతీయ విద్యార్థుల్లో ఆశలు రేకెత్తిస్తోంది. 

ప్రస్తుతం దిల్లీలోని అమెరికా రాయబార కార్యాలయం కేవలం అత్యవసర వీసాలు జారీ చేస్తోంది. ఫలితంగా విద్యాసంవత్సరం ప్రారంభంలో తమకు అవకాశం వస్తుందా, లేదా అన్న మీమాంసలో విద్యార్థులున్నారు. తాజాగా సెనేటర్ల ఒత్తిడితో వీసాల జారీ వేగవంతం అయ్యే అవకాశం ఉందని భావిస్తున్నారు. అంతర్జాతీయ విద్యావంతుల అసోసియేషన్‌ డేటా ప్రకారం 2018-19 విద్యా సంవత్సరంలో 10 లక్షల మందికిపైగా విదేశీ విద్యార్థులు అమెరికాలో చదువుకుంటున్నారు. వీరంతా అగ్రరాజ్య ఆర్థిక వ్యవస్థకు 41 బిలియన్‌ డాలర్లను సమకూర్చారు. అందులో గణనీయమైన మొత్తాన్ని లక్ష మందికిపైగా భారతీయ విద్యార్థులే సమకూర్చారు. 

పాతపట్నంలో ఎన్నారై తెదేపా మహిళా విభాగం ‘అన్నా క్యాంటీన్‌’ ఏర్పాటు



శ్రీకాకుళం: పేదల ఆకలి తీర్చడమే లక్ష్యంగా ఎన్నారై తెదేపా మహిళా విభాగం అన్నా క్యాంటీన్లను ఏర్పాటు చేస్తోంది. గత నెల 30న పాత విశాఖ జిల్లా యలమంచిలి నియోజకవర్గంలో ప్రారంభించిన క్యాంటీన్‌ ఎంతో మంది పేదల ఆకలి తీరుస్తూ స్థానికుల మన్ననలు అందుకుంటోంది. ఇదే స్ఫూర్తితో అతి తక్కువ వ్యవధిలోనే ఎన్నారై మహిళా విభాగం అధ్యక్షురాలు జాగర్లమూడి శివానీ బృందం తాజాగా శ్రీకాకుళం జిల్లా పాత పట్నం నియోజకవర్గంలో అన్నా క్యాంటీన్‌ను ఏర్పాటు చేశారు. ఈ క్యాంటీన్‌ను ఎన్నారై తెదేపా అమెరికా సమన్వయకర్త జయరాం కోమటి చేతుల మీదుగా దీన్ని ప్రారంభించారు. ఈ సందర్భంగా జయరాం కోమటి మాట్లాడుతూ.. విదేశాల్లో ఉన్న తమకు పేదల ఆకలి తీర్చే ఈ కార్యక్రమం ఎంతో తృప్తినిచ్చిందని.. దీన్ని ఎన్నారై మహిళా విభాగం ఎంతో చక్కగా అమలు చేసిందని ప్రశంసించారు. అలాగే, ఈ కార్యక్రమంలో రాజకీయ విశ్లేషకులు అడుసుమిల్లి శ్రీనివాసరావు పాల్గొన్నారు. ఎన్నారై తెదేపా మహిళా విభాగం నిత్యం తమతో మాట్లాడుతూ ఉత్తేజాన్ని, ఉత్సాహ, ధైర్యాన్ని ఇ స్తోందని స్థానిక మహిళలు తెలిపారు. 



ఈ సందర్భంగా పాతపట్నం తెదేపా నియోజకవర్గ బాధ్యులు కలమట వెంకటరమణ మాట్లాడుతూ.. తమ నియోజకవర్గంలో ఎన్నారైలు ఈ మహత్తర కార్యక్రమం ప్రారంభించడంపై హర్షం ప్రకటించారు. అలాగే, దీన్ని ఏర్పాటు చేసిన మహిళా ఎన్నారైలకు కృతజ్ఞతలు తెలిపారు. ఈ కార్యక్రమంలో ఎన్నారైలు శ్రీకాంత్‌ దొడ్డపనేని, గోకుల్‌ రాచిరాజు, కృష్ణ గొంప తదితరులు పాల్గొన్నారు. 

TDP: బాధిత కుటుంబాలకు రూ.10లక్షల ఆర్థికసాయం అందించిన మన్నవ మోహనకృష్ణ



గుంటూరు: ఇటీవల గుంటూరులో ఉయ్యూరు ఫౌండేషన్‌ ఆధ్వర్యంలో నిర్వహించిన జనతా వస్త్రాల పంపిణీ కార్యక్రమం సందర్భంగా తొక్కిసలాటలో షేక్ బీబీ, గోపిదేశీ రమాదేవి, సయ్యద్ ఆసియా మృతి చెందిన విషయం తెలిసిందే. బాధిత కుటుంబాలకు మన్నవ మోహనకృష్ణ ఛారిటబుల్‌ ట్రస్ట్‌ తరఫున నాట్స్‌ మాజీ అధ్యక్షుడు, ఎన్టీఆర్ ట్రస్ట్‌ డైరెక్టర్‌, గుంటూరు పశ్చిమ నియోజకవర్గ తెదేపా రాష్ట్రకార్యనిర్వాహక కార్యదర్శి మన్నవ మోహనకృష్ణ రూ.10లక్షల ఆర్థిక సాయం ప్రకటించారు. శనివారం గుంటూరు వచ్చిన ఆయన స్వయంగా బాధితుల ఇళ్లకు వెళ్లి ఒక్కో కుటుంబానికి రూ.3.34 లక్షల చొప్పున మొత్తం రూ.10లక్షలు అందజేశారు.



ఈకార్యక్రమంలో మాజీ మంత్రులు మాకినేని పెద రత్తయ్య, ఆలపాటి రాజా, నక్కా ఆనందబాబు, గుంటూరు పశ్చిమ తెదేపా ఇన్‌ఛార్జి కోవెలమూడి రవీంద్ర, గుంటూరు పార్లమెంట్‌ ప్రధాన కార్యదర్శి పోతినేని శ్రీనివాస్‌, రాష్ట్ర కార్యనిర్వాహక కార్యదర్శి చిట్టాబత్తిన చిట్టిబాబు, రాష్ట్రకార్య కార్యదర్శి కనపర్తి శ్రీనివాస్‌, తెదేపా నాయకులు కార్యకర్తలు పాల్గొన్నారు. ఈ సందర్భంగా మోహన కృష్ణ మాట్లాడుతూ.. చనిపోయిన వారి ఆత్మకు శాంతి చేకూరాలని ప్రార్థించారు. బాధిత కుటుంబాలకు భవిష్యత్తులోనూ మన్నవ మోహనకృష్ణ ఛారిటబుల్‌ ట్రస్ట్‌ ద్వారా అండగా ఉంటామని హామీ ఇచ్చారు.

మెడికల్ అడ్మిషన్ అప్లికేషన్ స్క్రీనింగ్‌పై నాట్స్ అవగాహన సదస్సు



టెంపా(ఫ్లోరిడా): అమెరికాలో తెలుగువారి కోసం అనేక కార్యక్రమాలు చేపడుతున్న ఉత్తర అమెరికా తెలుగు సంఘం (నాట్స్) తాజాగా డాక్టర్లు కావాలనుకొనే విద్యార్థుల కోసం మెడికల్ అడ్మిషన్ అప్లికేషన్ స్క్రీనింగ్‌పై అవగాహన సదస్సు నిర్వహించింది. నాట్స్ టెంపాబే విభాగం ఆధ్వర్యంలో తెలుగు అసోషియేషన్ ఆఫ్ ఫ్లోరిడా సంయుక్తంగా ఈ సదస్సు నిర్వహించాయి. ఫ్లోరిడాలోని అయ్యప్ప స్వామి ఆలయంలో ఈ సదస్సు జరిగింది. యూనివర్సిటీ ఆఫ్ సౌత్ ఫ్లోరిడా(యుఎస్ఎఫ్)లో అసోసియేట్ డీన్, అడ్మిషన్స్ ఎండీ డాక్టర్ ఎడ్వింగ్ డేనియల్, యుఎస్ఎఫ్‌లోని తనేజా కాలేజ్ ఆఫ్ ఫార్మసీ అసోసియేట్ ప్రొఫెసర్ డాక్టర్ శివ కుమార్ పంగులూరి ఈ సదస్సులో ఎన్నో విలువైన విషయాలను వివరించారు. డాక్టర్ శివ కుమార్ పంగలూరి ఈ సదస్సుకు వ్యాఖ్యాతగా కూడా వ్యవహారించారు. దాదాపు 80 మందికి పైగా ఈ సదస్సుకు హాజరయ్యారు. 500 మందికి పైగా పరోక్షంగా ఆన్‌లైన్‌ ద్వారా ఈ సదస్సులో పాల్గొన్నారు. సదస్సు అనంతరం విద్యార్థులు, తల్లిదండ్రుల ప్రశ్నలకు డేనియల్, శివకుమార్‌లు సమాధానాలు ఇచ్చారు.

మెడికల్ అడ్మిషన్లపై విద్యార్థులకు ఉన్న సందేహాలను నివృత్తి చేశారు. ఇంత చక్కటి కార్యక్రమానికి వేదికను ఇచ్చినందుకు అయ్యప్పస్వామి ఆలయ నిర్వాహకులకు నాట్స్ ధన్యవాదాలు తెలిపింది. నాట్స్ టెంపాబే విభాగం ఈ సదస్సును పక్కా ప్రణాళికతో నిర్వహించి విజయవంతం చేసింది. ఈ సదస్సుకు సహకరించిన నాట్స్ ఛైర్ విమెన్‌ అరుణ గంటి, నాట్స్ మాజీ ఛైర్మన్ శ్రీనివాస్ గుత్తికొండ, నాట్స్ బోర్డు సభ్యులు కొత్త శేఖరం, బోర్డు వైస్ ఛైర్మన్ ప్రశాంత్ పిన్నమనేని, బోర్డు డైరెక్టర్ శ్రీనివాస్ మల్లాదికి నాట్స్ టెంపాబే విభాగం ధన్యవాదాలు తెలిపింది. ఫైనాన్స్ అండ్ మార్కెటింగ్ వైస్ ప్రెసిడెంట్ భాను ధూళిపాళ్ల, ప్రోగ్రామ్స్ నేషనల్ కో-ఆర్డినేటర్ రాజేశ్ కాండ్రు, జాయింట్ ట్రెజరర్ సుధీర్ మిక్కిలినేని, చాప్టర్ కో-ఆర్డినేటర్ సుమంత్ రామినేని,  జాయింట్ చాప్టర్ కో-ఆర్డినేటర్ విజయ్ కట్టా, వాలంటీర్ హరి మండవ టీఏఎఫ్ కమిటీ నాయకులు డాక్టర్ రఘు జువ్వాడి, జగదీశ్‌ తౌతం, బిందు బండ, రాజా పంపాటి, ప్రసాద్ కొసరాజు, అయ్యప్ప ఆలయ నాయకత్వ బృందం డాక్టర్ శ్రీకుమార్ చెల్లప్పన్, విజయ్ నారాయణస్వామి, వాలంటీర్లు సునీల్, బాలాజీ, దుష్యంత్ తదితరులు ఈ సదస్సు విజయవంతం చేయడంలో కీలక పాత్ర పోషించారు. ఈ సదస్సుకు సహకరించిన నాట్స్ ప్రెసిడెంట్ బాపయ్య చౌదరి (బాపు) నూతి, నాట్స్ సెక్రటరీ రంజిత్ చాగంటి, నాట్స్ మీడియా ఎగ్జిక్యూటివ్ మురళి మేడిచెర్లకి నాట్స్ టెంపాబే విభాగం ప్రత్యేక కృతజ్ఞతలు తెలిపింది.

Britain:కేర్‌ వర్కర్స్‌వీసా నిబంధనల సడలింపు

వార్షిక వేతనాలూ ఖరారు



లండన్‌: గృహాలు, ప్రభుత్వ కేంద్రాల్లో సేవలందించే సంరక్షణ కార్మికుల(కేర్‌ వర్కర్స్‌)కు వీసా నిబంధనల్లో సడలింపునిస్తున్నట్లు బ్రిటన్‌ ప్రభుత్వం ప్రకటించింది. భారత్‌ సహా పలు దేశాల నుంచి వచ్చే వారు 12 నెలల పాటు ఇక్కడ నివసించేందుకు అవకాశం కల్పించేలా ‘యూకే హెల్త్‌ అండ్‌ కేర్‌ వీసా’లను జారీ చేస్తామని తెలిపింది. కొవిడ్‌ నేపథ్యంలో సామాజిక సంరక్షణ సేవల అవసరం బాగా పెరిగిందని పేర్కొంది. ప్రభుత్వ సంరక్షణ గృహాలు, సొంత ఇళ్లలో ఉండే వృద్ధులు, దివ్యాంగులు, చిన్నారుల ఆలనాపాలనాతో పాటు వివిధ సేవలు, సహాయ సహకారాలు అందించేందుకు వేల మంది సిబ్బంది అవసరమైనందున వారి నియామక నిబంధనల్లో మార్పులు చేస్తున్నట్లు వివరించింది. ప్రస్తుతం దేశంలో ఉన్న సంరక్షణ సేవల సిబ్బందిపై తీవ్రమైన ఒత్తిడి ఉందని, దీనిని తగ్గించుకునేందుకు వీసా నిబంధనల్లో సడలింపునిస్తున్నామని బ్రిటన్‌ హోంమంత్రి ప్రీతీ పటేల్‌ తెలిపారు. వృత్తిదారుల కొరత జాబితాలో సంరక్షణ కార్మికులను చేర్చి వార్షిక కనీస వేతనాన్ని కూడా ఖరారు చేయనున్నారు. ఏడాదికి కనీసంగా రూ.20.67లక్షలు (20,480 బ్రిటన్‌ పౌండ్లు) వేతనంగా అందించే అవకాశం ఉంది. సామాజిక సేవల రంగంలో పనిచేసే సిబ్బంది తమపై ఆధారపడే భార్య లేదా భర్త, పిల్లలను బ్రిటన్‌కు తీసుకొని రావచ్చు. శాశ్వత నివాస అవకాశాన్నీ వీరికి కల్పిస్తామని ప్రభుత్వం తెలిపింది. వచ్చే ఏడాది ప్రారంభం నుంచి 12 నెలల పాటు ఈ సడలింపునివ్వాలని తాత్కాలికంగా నిర్ణయించినట్లు వెల్లడించింది. బ్రెగ్జిట్‌ తర్వాత ఐరోపా యూనియన్‌ దేశాల నుంచి బ్రిటన్‌లో పనిచేసేందుకు వచ్చే శ్రామికుల సంఖ్య బాగా తగ్గిపోయింది. 

‘ఎన్నారై తెదేపా మహానాడు’కు శంఖారావం



బాస్టన్‌: అమెరికాలోని బాస్టన్‌లో ఎన్నారై తెదేపా మహానాడుకు ఆ పార్టీ శ్రేణులు శంఖారావం పూరించాయి. ‘తెలుగుదేశం పిలుస్తోంది రా.. కదలిరా..’ అనే పిలుపుతో దాదాపు 250మందికి పైగా అభిమానులు తరలివచ్చారు. ఎన్నారై తెదేపా కార్యకర్తతల కరతాళ ధ్వనుల మధ్య తెదేపా అధికార ప్రతినిధి పట్టాభి, విద్యా గారపాటి మే 20, 21 తేదీల్లో బోస్టన్‌ వేదికగా జరగబోయే ఎన్నారై తెదేపా మహానాడుకు శంఖారావం పూరించారు. తెలుగు మహిళలు ఎన్టీఆర్‌ చిత్రపటానికి పూలమాల వేసి నివాళులర్పించారు. ఈ సందర్బంగా విద్యా గారపాటి మాట్లాడుతూ.. ప్రతి ఎన్నారై రోజుకు 15 నిమిషాల సమయం వెచ్చించి ఏపీలోని ప్రజలకు తెదేపా సిద్ధాంతాన్ని, లక్ష్యాలను వివరించి ఆలోపింపజేయాలని ఆకాంక్షించారు. స్వర్ణాంధ్రప్రదేశ్‌గా చూడాలనుకున్న ఏపీని అంధకార ఆంధ్రప్రదేశ్‌గా మార్చారంటూ ఆవేదన వ్యక్తంచేశారు. 



 అనంతరం తెదేపా అధికార ప్రతినిధి కొమ్మారెడ్డి పట్టాభిరామ్ మాట్లాడుతూ.. వైకాపా పాలనపై తనదైన శైలిలో విరుచుకుపడ్డారు. దాదాపు గంట పాటు మాట్లాడిన ఆయన జగన్‌ నియంతృత్వ పాలనను ఎండగట్టారు. అనంతరం మహానాడు కేక్ కట్ చేసి, లోగోను, టీజర్‌ను ఆవిష్కరించారు. ఈ కార్యక్రమంలో తెలుగు యువత పెద్ద ఎత్తున పాల్గొని మహానాడుకు సిద్ధమంటూ జయ జయధ్వానాలు చేశారు.  చిన్న పిల్లలు, తెలుగు మహిళలు తెదేపా జెండాలతో ‘జై తెలుగుదేశం, జోహార్‌ ఎన్టీఆర్‌, జై చంద్రబాబు, జై లోకేశ్, మహానాడుకు సిద్ధం’’ అంటూ నినాదాలు చేస్తూ సభాప్రాంగణాన్ని హోరెత్తించారు.







పేదల వైద్యానికి.. ప్రవాస సాయం

ఎంఎన్‌జేకు అనుబంధంగా రూ.4 కోట్లతో ఐదంతస్తుల వసతిగృహ నిర్మాణం
త్వరలో అందుబాటులోకి.. డాక్టర్‌ గోవిందరావు ఉదారత



ఈనాడు - హైదరాబాద్‌: బాధలో ఉన్నవారికి సాయమందించే వారుంటారు. తమకు చేతనైనంతగా తృణమో.. పణమో అందిస్తుంటారు. ఒక్కసారో.. రెండుసార్లో చేస్తారు. కానీ నిరంతరాయంగా పేద రోగులకు మెరుగైన వైద్యం అందించడానికి తమ సొంత డబ్బు నుంచి రూ.కోట్లు ఖర్చు చేసేవారు అతి కొద్దిమంది మాత్రమే ఉంటారు. అటువంటి అరుదైన దార్శనికుల్లో ప్రవాస తెలంగాణవాసి డాక్టర్‌ గోవిందరావు చామకూరు(90) ఒకరు. అమెరికా న్యూయార్క్‌ రాష్ట్రంలోని అమ్‌స్టర్‌డామ్‌లో నివాసముంటున్నారు. వైద్యవిద్య చదువుతున్న కుమార్తె 20 ఏళ్ల వయసులో కళ్ల ముందే ప్రమాదవశాత్తూ కన్నుమూస్తే.. ఆ బాధను దిగమింగుకొని.. కుమార్తె పేరు మీదనే ‘నీనారావు ఛారిటబుల్‌ ట్రస్టు’ను స్థాపించారాయన. ఫలానా ఆసుపత్రిలో మౌలిక వసతులు కల్పించాలనే అంశం ఆయన దృష్టికి వస్తే చాలు.. మరో ఆలోచన లేకుండా ఆ పని పూర్తి చేయడంలో మహదానందాన్ని వెతుక్కుంటారు. సర్కారు దవాఖానాల్లో రోగులకు బాసటగా నిలవాలనే సంకల్పమే గత 18 ఏళ్లుగా ఆయన్ను ముందుకు నడిపిస్తోంది. ఆయనతో సహా గోవిందరావు కుటుంబంలో 9 మంది పిల్లల వైద్యనిపుణులే. ఇక్కడ హైదరాబాద్‌లో ఆయన తమ్ముడు చామకూరు హరనాథరావు(85) ఈ ట్రస్టు వ్యవహారాలను పర్యవేక్షిస్తుంటారు.

రోడ్డు పక్కనే పడుకున్న వారిని చూసి చలించి..
ఎంఎన్‌జే క్యాన్సర్‌ ఆసుపత్రికి రేడియోథెరపీ, కీమోథెరపీ చికిత్సల కోసం ఎక్కడెక్కడి నుంచో వచ్చే రోగులు.. ఆసుపత్రి వెలుపలే రాత్రీపగలు ఉండాల్సిన దుస్థితి నెలకొంది. రోజూ సుమారు 300 మంది రేడియోథెరపీ పొందుతుంటారు. వారిలో 100 మందికి మాత్రమే ఆసుపత్రిలో వసతి ఇవ్వగలుగుతున్నారు. మిగిలిన వారు ఆసుపత్రి ఆవరణలోనో.. రోడ్ల పక్కనో.. చెట్ల కిందో, వరండాల్లోనో తలదాచుకుంటున్నారు. వారి అవస్థలను ఆసుపత్రి సంచాలకులు డాక్టర్‌ జయలత.. నీనారావు ట్రస్టు దృష్టికి తీసుకెళ్లారు. హైదరాబాద్‌ పర్యటనకు వచ్చిన డాక్టర్‌ గోవిందరావు రోడ్ల పక్కన, చెట్ల నీడలో తలదాచుకుంటున్న వారిని చూసి చలించారు. భవన నిర్మాణానికి ముందుకొచ్చారు. రూ.4 కోట్ల వ్యయాన్ని పూర్తిగా భరించారు. ఇప్పుడు నిర్మాణం పూర్తయింది. వారం రోజుల్లోనే ఈ భవనాన్ని క్యాన్సర్‌ రోగులకు వసతిగృహంగా అందుబాటులోకి తీసుకురానున్నట్లు సంచాలకులు డాక్టర్‌ జయలత తెలిపారు. ఈ ఐదంతస్తుల భవనంలో ఏకకాలంలో 350 మంది రోగులు ఉండడానికి అవసరమైన మౌలిక సదుపాయాలు కల్పిస్తున్నారు.

ప్రభుత్వ వైద్యంలో మెరుగైన సేవలే లక్ష్యం
- డాక్టర్‌ గోవిందరావు, నీనారావు ఛారిటబుల్‌ ట్రస్టు ఛైర్మన్‌



మాది హైదరాబాద్‌. మా నాన్న ఉపాధ్యాయుడిగా పనిచేసేవారు. సమాజానికి ఏదైనా చేయాలనే ఆలోచన ఆయన నుంచే వచ్చింది. అమెరికాలో పిల్లల వైద్య నిపుణుడిగా స్థిరపడ్డా. సామాజిక సేవలో భాగంగా ‘నీనారావు ఛారిటబుల్‌ కార్పొరేషన్‌ యూఎస్‌ఏ’ను స్థాపించా. క్యాన్సర్‌ రోగులు పడుతున్న అవస్థలను కళ్లారా చూశాక.. వారికి ఊరట కలిగే విధంగా నిర్మాణానికి ఎంత ఖర్చైనా భరించాలని ముందే అనుకున్నా. నా లక్ష్యం నెరవేరి, త్వరలోనే ఇది అందుబాటులోకి రానుండడం ఆనందాన్నిస్తోంది.

అ‘పూర్వ’ విద్యార్థులు



ఈనాడు, వరంగల్‌: వీరంతా కాకతీయ వైద్య కళాశాల పూర్వ విద్యార్థులు. వైద్య నిపుణులుగా వేర్వేరు దేశాల్లో స్థిరపడ్డారు. తాము అనుభవపూర్వక విద్యనభ్యసించిన ఎంజీఎం ఆసుపత్రికి ఎంతో కొంత సేవ అందించాలని సంకల్పించారు. కొవిడ్‌ సమయంలో రూ.50 లక్షల విలువైన వైద్య పరికరాలను విరాళంగా ఇచ్చారు. కాళోజీ విశ్వవిద్యాలయం రిజిస్ట్రార్‌గా పనిచేస్తున్న డాక్టర్‌ ప్రవీణ్‌కుమార్‌ వారిని సమన్వయపరిచారు. బైపాప్‌ యంత్రాలు, 125 ఆక్సిజన్‌ ఫ్లోమీటర్లు, ఎముకల శస్త్రచికిత్సలో ఉపయోగపడే అత్యాధునిక ‘సీ ఆర్మ్‌’ పరికరం వంటివి అందజేశారు. ఈ పరికరాలు అందుబాటులోకి వచ్చాక.. ఎంజీఎం ఆసుపత్రిలో ఆరోగ్యశ్రీలో రూ.2 కోట్ల విలువైన శస్త్రచికిత్సలు జరిగాయని ప్రవీణ్‌కుమార్‌ తెలిపారు. సుమారు రూ.3 లక్షల విలువైన వైద్య పరికరాలను ములుగు జిల్లా ఏటూరునాగారం సామాజిక వైద్యశాలకు, జనగామ ఆసుపత్రికి అందజేసినట్లు ఆయన పేర్కొన్నారు.

ఎన్నెన్ని సేవలో...

* ట్రస్టు ఆధ్వర్యంలో డాక్టర్‌ గోవిందరావు 15 ఏళ్ల కిందట నిలోఫర్‌ పిల్లల ఆసుపత్రిలో వెంటిలేటర్లు సహా ఆధునిక వైద్య పరికరాలనూ, శస్త్రచికిత్స థియేటర్‌ను సమకూర్చారు. 14 పడకల అత్యవసర చికిత్స విభాగాన్ని ఏర్పాటుచేశారు. సమావేశ గదిని, గ్రంథాలయాన్ని నిర్మించారు.
* ఉస్మానియా ఆసుపత్రిలో 12 వార్డుల ఆధునికీకరణ చేపట్టారు. ఉస్మానియా వైద్యకళాశాలలో సమావేశ గదినీ, రెండు గ్రంథాలయాలనూ నిర్మించారు. మహిళలు, పురుషులు చదువుకోవడానికి వేర్వేరు గదులను నెలకొల్పారు.

దుబాయిలో ఘనంగా బాలకృష్ణ పుట్టిన రోజు వేడుకలు



దుబాయి: తెలుగు సినీ అగ్ర కథానాయకుడు, హిందూపూర్‌ ఎమ్మెల్యే నందమూరి బాలకృష్ణ పుట్టిన రోజు వేడుకలు దుబాయిలో ఘనంగా జరిగాయి. మాజీ మంత్రి పీతల సుజాత, తెదేపా రాష్ట్ర ఆర్గనైజింగ్‌ సెక్రటరీ బ్రహ్మం నాదెండ్లతో పాటు పలువురు తెదేపా కార్యకర్తలు, బాలయ్య అభిమానులు ఈ వేడుకల్లో ఉత్సాహంగా  పాల్గొన్నారు. ఈ సందర్భంగా కేకు కట్‌ చేసి తమ అభిమాన హీరో పుట్టిన రోజు వేడుకలు జరుపుకొన్నారు.



మరోవైపు, తెదేపా వ్యవస్థాపకుడు ఎన్టీఆర్‌ శతజయంతి వేడుకలు దుబాయిలో నిర్వహించారు. ఫ్లోరా ఇన్‌ హోటల్‌లో జరిగిన ఈ వేడుకలకు తెదేపా పొలిట్‌బ్యూరో సభ్యుడు ఆర్‌.శ్రీనివాసరెడ్డి, మాజీ మంత్రి పీతల సుజాతతో పాటు ఆ పార్టీకి చెందిన పలువురు నేతలు తదితరులు హాజరయ్యారు. 

America: అమెరికా స్కూల్‌లో ‘జనగణమన’..  వీడియో వైరల్‌



వాషింగ్టన్‌: భారత జాతీయ గీతం ‘జనగణమన’ వింటే భారతీయులదే కాదు.. ప్రతి ఒక్కరి గుండె పులకించిపోతుంది. అగ్రరాజ్యం అమెరికాలోని ఓ పాఠశాలలో ‘జనగణమన’ గీతాలాపన అందరినీ ఆకట్టుకుంది. వాయిద్యాలతో భారత జాతీయ గీతాన్ని ఎంతో మధురంగా ఆలపించారు. అమెరికాలోని ఎడిసన్‌ టౌన్‌షిప్‌లో ఉన్న జాన్‌ మార్షల్‌ ఎలిమెంటరీ స్కూల్‌లో ఈ కార్యక్రమం జరిగింది. వాయిద్యాలు వాయిస్తూ పాఠశాల విద్యార్థులు, సిబ్బంది కలిసి జాతీయ గీతాన్ని వినసొంపుగా ఆలపించిన వీడియో ప్రస్తుతం సామాజిక మాధ్యమాల్లో వైర‌ల్‌గా మారింది.

ఉన్నత విద్యకు.. చలో విదేశాలకు!

 కరోనా సమయంలోనూ విద్యార్థుల తాకిడి

సాధారణ రోజులతో పోల్చితే పెరుగుదల



ఈనాడు, హైదరాబాద్‌: విదేశీ వర్సిటీల్లో సింహభాగం ఆగస్టు నుంచి తరగతులు ప్రారంభం కానుండటంతో విదేశాలకు వెళ్లేందుకు విద్యార్థులు ఉవ్విళ్లూరుతున్నారు. ఉస్మానియా పరిధిలో గతేడాది 7138 మంది ట్రాన్స్‌స్క్రిప్టులు (మార్కుల ధ్రువీకరణ పత్రాలు) తీసుకోగా.. ఈఏడాది ఇప్పటివరకు 4,314 మంది తీసుకోవడమే దీనికి నిదర్శనం. జేఎన్‌టీయూ పరిధిలో గతేడాది 1.40 లక్షల మంది పొందగా.. ఈసారి ఇప్పటివరకు ఏకంగా 1.25 లక్షల మంది తీసుకోవడం గమనార్హం. విదేశీ విశ్వవిద్యాలయాల్లో చేరేందుకు ట్రాన్స్‌స్క్రిప్టులే కీలకం. వరల్డ్‌ ఎడ్యుకేషన్‌ సర్వీస్‌(వెస్‌) లేదా ఇతర ఏజెన్సీలతో వర్సిటీలు ధ్రువీకరించుకున్నాక విద్యార్థులకు ప్రవేశం కల్పిస్తాయి.

ఈ ఏడాది మరింత పెరిగే అవకాశం

మనదేశం నుంచి ఎక్కువగా అమెరికా, కెనడా, యూకే వెళ్లేందుకు ఆసక్తి చూపుతుంటారు. ప్రస్తుతం అక్కడ వ్యాక్సినేషన్‌ ప్రక్రియ వేగంగా సాగుతుండటం, అధిక శాతం జనాభాకు టీకాలు వేయడంతో ఉన్నత విద్యాసంస్థలు తెరుచుకున్నాయి. గతేడాది ప్రవేశాలు తీసుకున్న విద్యార్థులకు తొలుత ఆన్‌లైన్‌లో తరగతులు ప్రారంభించినా.. ప్రత్యక్ష బోధనకు అనుమతించడంతో విద్యార్థులు విదేశీబాట పట్టారు. ఇటీవల హైదరాబాద్‌లోని ఐపీఎంలో విదేశాలకు వెళ్లే విద్యార్థులకు టీకా కార్యక్రమం చేపట్టగా, 10 వేల మంది వేయించుకున్నారు. ‘‘ప్రస్తుతం మన దేశంలో ఉన్నత విద్యలో అస్థిరత కనిపిస్తోంది. అమెరికా సహా పలు దేశాల్లో వ్యాక్సినేషన్‌ కావడంతో వర్సిటీల్లో ప్రత్యక్ష బోధన జరుగుతోంది. ఉన్నత విద్యను పూర్తిచేసి త్వరగా ఉద్యోగాల్లో స్థిరపడాలనుకునే విద్యార్థులు విదేశాలకు వెళ్లడం మేలని భావిస్తున్నారు’’ అని ఓయూ మాజీ ఉపకులపతి రామచంద్రం విశ్లేషించారు. ఇంజినీరింగ్‌, బీకాం, బీబీఏ, ఎంసీఏ వంటి కోర్సులు పూర్తి చేసిన విద్యార్థులు విదేశాలకు వెళ్లేందుకు ఆసక్తి చూపుతున్నారని అధికారులు చెబుతున్నారు. ప్రస్తుతం ఉస్మానియా, జేఎన్‌టీయూ పరిధిలో చివరి ఏడాది ఇంజినీరింగ్‌, ఇతర పరీక్షలు జరుగుతున్నాయి. అనంతరం విదేశాలకు వెళ్లే విద్యార్థుల సంఖ్య మరింత పెరుగుతుందని అధికారులు చెబుతున్నారు. గతేడాదిని మించి ఈసారి ట్రాన్స్‌స్క్రిప్టులు తీసుకునే అవకాశం ఉందని ఓయూ పరీక్షల నియంత్రణ విభాగం అధికారి శ్రీరామ్‌ వెంకటేశ్‌ వివరించారు.



షార్లెట్‌లో ఎన్‌ఆర్‌ఐ తెదేపా ఆధ్వర్యంలో 40 వసంతాల వేడుకలు



షార్లెట్‌: తెదేపా 40వ ఆవిర్భావ దినోత్సవాన్ని అమెరికాలోని నార్త్‌ కరోలినా రాష్ట్రం షార్లెట్‌లో ఘనంగా నిర్వహించారు. స్థానిక స్ట్రోన్క్రీన్‌ రాంచ్‌ హాల్లో తెదేపా ఎన్‌ఆర్‌ఐ విభాగానికి చెందిన పార్టీ అభిమానులు, కార్యకర్తలు, నేతలు సమావేశమయ్యారు. అనంతపురానికి చెందిన తెదేపా ఎన్‌ఆర్‌ఐ నేత పురుషోత్తం చౌదరి గుడే అధ్యక్షతన జరిగిన ఆవిర్భావ వేడుకల్లో తొలుత పార్టీ వ్యవస్థాపకుడు ఎన్టీఆర్‌ చిత్రపటం వద్ద పుష్పగుచ్ఛాలతో నివాళులర్పించారు. అనంతరం 40వ ఆవిర్భావ దినోత్సవ కేక్‌ను కట్‌ చేశారు. ఆ తర్వాత షార్లెట్‌ సిటీ ఎన్‌ఆర్‌ఐ నేతలు మాట్లాడుతూ తెదేపా ఆవిర్భావం నుంచి ఇప్పటివరకు ఎదురైన పరిస్థితులను వివరించారు. ఈ సందర్భంగా పార్టీలో తమ అనుభవాలను పంచుకున్నారు. తెదేపాను స్థాపించిన తర్వాత పేదలు, మహిళలకు ఎన్టీఆర్‌ చేసిన సేవలను కొనియాడారు. చంద్రబాబు నాయకత్వంలో పార్టీని మళ్లీ అధికారంలోకి తీసుకొచ్చి ఆంధ్ర రాష్ట్రాన్ని గాడిన పెట్టడానికి అందరూ మరింత ఉద్ధృతంగా ముందుకు నడవాల్సిన అవసరముందని చెప్పారు.



అనంతపురం మాజీ ఎమ్మెల్యే ప్రభాకర్‌ చౌదరి, పెనమలూరు మాజీ ఎమ్మెల్యే బోడె ప్రసాద్‌, నరసాపురం తెదేపా నేత మోహన్‌ కొవ్వలి తదితరులు ఈ సమావేశానికి ఆన్‌లైన్‌ ద్వారా హజరై మాట్లాడారు.  ప్రభాకర్‌ చౌదరి మాట్లాడుతూ ఎన్టీఆర్‌ నుంచి చంద్రబాబు వరకు పార్టీ, తెదేపా ప్రభుత్వంలో చేపట్టిన అభివృద్ధి సంక్షేమ కార్యక్రమాలపై వివరించారు. బోడె ప్రసాద్‌ మాట్లాడుతూ తెదేపాతో తనకున్న అనుబంధం, ప్రస్తుత పరిస్థితులు, చంద్రబాబు పాలనలో జరిగిన అభివృద్ధిని తెలిపారు. అమెరికాలో తమ పనుల్లో బిజీగా ఉన్నప్పటికీ షార్లెట్‌ తెదేపా నేతలు ఏమీ ఆశించకుండా పార్టీ కోసం పనిచేయడాన్ని అతిథులు ప్రశంసించారు. ఏపీలో మళ్లీ తెదేపాను అధికారంలోకి తీసుకొచ్చేలా ప్రతిఒక్కరూ కృషి చేయాలని పిలుపునిచ్చారు. అనంతరం ఈ వేడుకల్లో పాల్గొన్న వారిని నిర్వాహకులు ధన్యవాదాలు తెలిపారు.



బాలభారతి పాఠశాలకు కర్నూలు ఎన్‌ఆర్‌ఐ ఫౌండేషన్ రూ.10లక్షల విరాళం



కర్నూలు: జిల్లాలోని ఓర్వకల్లు మండలంలో పొదుపులక్ష్మీ ఐక్యసంఘం నిర్వహిస్తున్న బాలభారతి పాఠశాలకు కర్నూలు ఎన్‌ఆర్‌ఐ ఫౌండేషన్‌ వరుసగా మూడో ఏడాది రూ.10 లక్షల విరాళం అందించింది. ప్రముఖ గాయని సునీత ఈ చెక్కును పాఠశాల కమిటీ అధ్యక్షురాలు విజయలక్ష్మికి శనివారం అందజేశారు. అనాథ విద్యార్థులకు ఎలాంటి ఆటంకం లేకుండా విద్యనందించాలనే లక్ష్యంతో ఈ విరాళాన్ని అందజేస్తున్నట్టు కర్నూలు ఎన్‌ఆర్‌ఐ ఫౌండేషన్ ఛైర్మన్‌ పొట్లూరి రవి తెలిపారు. లాభపేక్ష లేకుండా గ్రామీణ ప్రాంత విద్యార్థులకు ఉత్తమ విద్యనందిస్తున్న బాలభారతి పాఠశాలకు భవిష్యత్తులో కూడా తమవంతు సహకారం అందిస్తామని, ఈ కార్యక్రమానికి తోడ్పాటునందిస్తోన్న పలువురు ఎన్నారైలకు ఈ సందర్భంగా ప్రత్యేక ధన్యవాదాలు తెలిపారు.  

ఓర్వకల్లు పొదుపుసంఘం మహిళలు శ్రమశక్తితో నిర్మించుకున్న బాలభారతి పాఠశాల మహిళాశక్తికి నిదర్శనమని, పొదుపు సంఘం మహిళలను అభినందిస్తున్నట్టు సునీత తెలిపారు. బాలభారతి పాఠశాలను స్ఫూర్తిగా తీసుకుని గ్రామీణ ప్రాంతాల్లో మరిన్ని పాఠశాలలు రావాల్సిన అవసరముందన్నారు. భవిష్యత్తులో కూడా బాలభారతి పాఠశాలకు వస్తుంటానని, తనవంతు సహకారం అందిస్తానని సునీత తెలిపారు. ప్రవాసుల సేవానిరతిని ఈ సందర్భంగా ఆమె అభినందించారు. కర్నూలు ఎన్‌ఆర్‌ఐ ఫౌండేషన్ స్ఫూర్తితో ఎన్‌ఆర్‌ఐలు సామాజిక సేవా కార్యక్రమాల్లో తమవంతు పాత్ర పోషించాలని ఆకాంక్షించారు. 

బాలభారతి పాఠశాలకు విచ్చేసిన అతిథులకు పాఠశాల వ్యవస్థాపకురాలు విజయభారతి ఆధ్వర్యంలో ఘనంగా స్వాగతం పలికారు. పొట్లూరి రవి ఆధ్వర్యంలో కర్నూలు ఎన్‌ఆర్‌ఐ ఫౌండేషన్‌ అందిస్తున్న సహకారం మరువలేనిదని విజయభారతి కొనియాడారు. స్వయం కృషితో ఎదిగిన సునీత లాంటి కళాకారులు అందరికీ ఆదర్శమని, మరిన్ని విజయశిఖరాలు అధిరోహించాలని ఆకాంక్షించారు. ఎన్నారైల సహకారంతో జిల్లాకు చెందిన కళాకారులు, మేధావులు, క్రీడాకారులను ప్రోత్సహించేందుకు ప్రతిభా పురస్కారాలు అందజేస్తామని ఫౌండేషన్ సమన్వయకర్త ముప్పా రాజశేఖర్‌ తెలిపారు. ఈ కార్యక్రమంలో బాలభారతి పాఠశాల ప్రధానోపాధ్యాయుడు క్లమెంట్‌ సత్యంబాబు, సందడి మధు, పొదుపు మహిళా సంఘం ఛైర్మన్‌ విజయలక్ష్మి, కార్యదర్శి తాజునిష, కోశాధికారి విజయలక్ష్మి, సంయుక్త కార్యదర్శి పద్మావతమ్మ, పాఠశాల వైస్‌ ప్రిన్సిపల్‌ సత్య తదితరులు కార్యక్రమంలో పాల్గొన్నారు. 

TANA: తానా మహాసభలపై హైదరాబాద్‌లో సన్నాహక సమావేశం



హైదరాబాద్: ఉత్తర అమెరికా తెలుగు సంఘం (తానా) వచ్చే ఏడాది జులైలో అమెరికాలోని ఫిలడెల్ఫియాలో మహాసభలను నిర్వహించనుంది. దీనిలో భాగంగా ఇండియాలో మొట్టమొదటిసారిగా సన్నాహక సమావేశం నిర్వహించారు. హైదరాబాద్‌లోని దసపల్లా హోటల్‌లో నిర్వహించిన ఈ సమావేశంలో తానా నాయకులతో పాటు పలువురు దాతలు, సినీ, వ్యాపార, రాజకీయ ప్రముఖులు పాల్గొన్నారు. తానా బోర్డు డైరెక్టర్‌ జాని నిమ్మలపూడి ఆధ్వర్యంలో జరిగిన ఈ సన్నాహక సమావేశానికి వ్యాపారవేత్తలు రామకృష్ణ బొబ్బ, సుధాకర్‌ కొర్రపాటి డోనర్లుగా వ్యవహరించారు. 

ఈ సమావేశానికి ప్రముఖ సినీనటుడు మురళీమోహన్‌ ముఖ్యఅతిథిగా హాజరయ్యారు. ఈ సందర్భంగా తానా మహాసభల లోగో, ప్రోమోను ఆయన ఆవిష్కరించారు. తనకు తానా అంటే చాలా ఇష్టమని.. ఇప్పటికి 20సార్లు మహాసభల్లో పాల్గొన్నట్లు చెప్పారు. తానా ఆధ్వర్యంలో చేపడుతున్న సేవా కార్యక్రమాలను ఈ సందర్భంగా మురళీమోహన్‌ ప్రశంసించారు. 

తానా అధ్యక్షుడు లావు అంజయ్య చౌదరి మాట్లాడుతూ ఫిలడెల్ఫియాలో తానా మహాసభలను అంగరంగ వైభవంగా నిర్వహిస్తామని.. ఈ సభలకు అందరూ రావాల్సిందిగా కోరారు. వ్యాపార, సినీ, రాజకీయ, వ్యాపార, సాహితీ రంగాలకు చెందిన ప్రముఖులతో పాటు అందరూ పాల్గొని మహాసభల విజయవంతానికి సహకరించాలని.. తానా ఆతిథ్యాన్ని స్వీకరించాలని కోరారు. తానాకు సహకరిస్తున్న దాతలను ఈ సందర్భంగా  ఘనంగా సత్కరించారు. తానా అధ్యక్షుడిగా బాధ్యతలు చేపట్టిన తర్వాత కార్యక్రమాలను మరింత విస్తరించడంతో పాటు సంఘం బలోపేతానికి కృషి చేస్తున్నట్లు అంజయ్యచౌదరి వివరించారు. తానా మహాసభల కన్వీనర్‌ రవి పొట్లూరి మాట్లాడుతూ మహాసభలకు సంబంధించిన వివరాలను వెల్లడించారు.  తానా బోర్డు డైరెక్టర్ జాని నిమ్మలపూడి సేకరించిన రూ.కోటి విరాళాన్ని బసవతారకం క్యాన్సర్‌ ఆస్పత్రికి అందజేస్తున్నట్లు ఈ కార్యక్రమంలో ప్రకటించారు. ఈ కార్యక్రమం విజయవంతం కావడంలో ప్రతాప్‌రెడ్డి కీలక పాత్ర పోషించినట్లు జాని నిమ్మలపూడి తెలిపారు.

ఈ సమావేశానికి తానా నాయకులు లక్ష్మీ దేవినేని, శశికాంత్‌ వల్లేపల్లి, పురుషోత్తం చౌదరి గూడె, సురేశ్‌ పుట్టగుంట, రవి మందలపు, సునీల్ పంత్ర, శ్రీనివాస్‌ ఓరుగంటి, ఉమ కటికి, రాజా కసుకుర్తి, సురేశ్‌ కాకర్ల, హితేశ్‌ వడ్లమూడి, శశాంత్‌ యార్లగడ్డ, శ్రీనివాస్‌ కూకట్ల, ఠాగూర్‌ మలినేని, రఘు ఎద్దులపల్లి, సుమంత్‌ పుసులూరి తదితరులతో పాటు సినీరంగ ప్రముఖులు, వివిధ రాజకీయ పార్టీల నేతలు హాజరయ్యారు.

Germany: భవిష్యత్తులో భారతీయులకు జర్మనీలో విద్యా, ఉద్యోగాలు మరింత సులువు..!



ఇంటర్నెట్‌డెస్క్‌: భవిష్యత్తులో జర్మనీ(Germany)లో విద్యా, పరిశోధనలు, ఉద్యోగాలు చేయడం భారతీయులకు మరింత సులువుకానుందని ఆ దేశ విదేశీ వ్యవహారాల శాఖ మంత్రి అన్నాలేనా బేర్‌బాక్‌ (Annalena Baerbock)పేర్కొన్నారు. ఆమె రెండు రోజుల పర్యటన నిమిత్తం భారత్‌ (india) చేరుకొన్నారు. ఈ సందర్భంగా బేర్‌బాక్‌ మాట్లాడుతూ భారత్‌తో ద్వైపాక్షిక మొబిలిటీ అగ్రిమెంట్‌ (Bilateral Mobility Agreement)పై సంతకం చేయనున్నట్లు ప్రకటించారు. ఈ ఒప్పందంతో ఇరు దేశాల ప్రజల రాకపోకలు మరింత సులువు అవుతాయని వెల్లడించారు. భారత్‌ సందర్శన అంటే.. ప్రపంచంలో ఆరోవంతును చూసినట్లే అని పేర్కొన్నారు. వచ్చే ఏడాదిలోగా భారత్‌ జనాభా చైనాను దాటేస్తుందన్నారు. ఇండో-పసిఫిక్‌ ప్రాంతంలో 21శతాబ్దంలో అంతర్జాతీయ విధానాలపై భారత్‌ స్పష్టమైన ముద్ర వేస్తుందని అభిప్రాయపడ్డారు. భారత్‌ 40 కోట్ల మంది  ప్రజలను గత 15 ఏళ్లలో పేదరికం నుంచి బయటకు తీసుకొచ్చిందని.. ఈ సంఖ్య ఐరోపా సమాఖ్య జనాభాతో సమానమన్నారు.

భారత్‌ జీ-20 (G-20)అధ్యక్ష బాధ్యతలపై అన్నాలేనా స్పందిస్తూ..‘‘ప్రపంచ వ్యాప్తంగా కీలక పాత్ర పోషించడానికి భారత్‌ సిద్ధమైంది. ఈ విషయాన్ని బాలీలో జరిగిన జీ-20 సదస్సులో భారత్‌ చూపించింది. ఉక్రెయిన్‌పై రష్యా చేస్తున్న యుద్ధాన్ని జీ20 వ్యతిరేకించడంలో అద్భుత పాత్ర పోషించింది. అభివృద్ధి చెందుతున్న ఆర్థిక వ్యవస్థగా, బలమైన ప్రజాస్వామ్యంగా భారత్‌ చాలా దేశాలకు వారధి వలే నిలిచింది’’ అని పేర్కొన్నారు. సామాజిక వైవిధ్యం, స్వేచ్ఛ, ప్రజాస్వామ్యాలే ఆర్థిక అభివృద్ధికి, శాంతికి ఇంజిన్ల వంటివని ఆమె అభివర్ణించారు. ఆమె దిల్లీ విమానాశ్రయంలో దిగిన చిత్రాన్ని  విదేశీ వ్యవహారాల శాఖ అధికారిక ప్రతినిధి అరిందం బాగ్చీ ట్విటర్‌లో పోస్టు చేశారు. ఈ పర్యటనలో ఆమె భారత విదేశీ వ్యవహారాల శాఖ మంత్రి ఎస్‌.జైశంకర్‌తో భేటీ కానున్నారు.

తానా ఆధ్వర్యంలో షికాగోలో మహిళా దినోత్సవ వేడుకలు



షికాగో: ‘తానా’ ఆధ్వర్యంలో మహిళా దినోత్సవ వేడుకలను అమెరికాలోని షికాగోలో ఘనంగా నిర్వహించారు. మార్చి 12న తానా మహిళా సర్వీసెస్‌ కో ఆర్డినేటర్‌ డా.ఉమా ఆరమండ్ల కటికి ఆధ్వర్యంలో మిడ్‌వెస్ట్‌లో తొలిసారిగా ఈ వేడుకలు జరిగాయి.  ఈ కార్యక్రమానికి ముఖ్యఅతిథిగా ఇండియన్‌ కౌన్సిల్‌ జనరల్‌ అమిత్‌కుమార్‌, సురభికుమార్‌, కాంగ్రెస్‌ మ్యాన్‌ రాజా కృష్ణమూర్తి, స్టేట్‌ సెనేటర్‌ రామ్‌ విల్లివాలమ్‌ హాజరై మహిళా దినోత్సవ శుభాకాంక్షలు తెలిపారు. వేడుకలు విజయవంతం కావాలని ఆకాంక్షించారు. ఈ సందర్భంగా నిర్వహించిన ర్యాంప్‌ వాక్‌లో మహిళలంతా సందడిగా గడిపారు. అనంతరం క్రియేటివ్‌ ఐడియాస్‌ ఆధ్వర్యంలో జరిగిన ఫ్యాషన్‌ షో, డాన్స్ కార్యక్రమాలు అందర్నీ ఆకర్షించాయి. మహిళా దినోత్సవ కార్యక్రమాలకు ప్రణతి త్రిపుర వ్యాఖ్యాతగా వ్యవహరించారు.  

ఈ వేడుకల్లో ‘తానా’ అధ్యక్షుడు లావు అంజయ్య చౌదరి, కమ్యూనిటీ కోఆర్డినేటర్‌ రాజా కసుకర్తి, స్పోర్ట్స్‌ కో ఆర్డినేటర్‌ శశాంక్‌ యార్లగడ్డ, ఫౌండేషన్‌ ట్రస్టీ పురుషోత్తం చౌదరి గుడే, తానా మీడియా ఛైర్‌ ఠాగూర్‌ మలినేని, తానా రీజినల్‌ రిప్రజెంటేటివ్‌ కిశోర్‌ యార్లగడ్డ, నేషనల్‌ కో ఛైర్స్‌ వెంకట్‌ బిత్రా, రామకృష్ణ కృష్ణస్వామి, ఫణి వేగుంట తదితరులు హాజరయ్యారు. షికాగో లోకల్‌ లీడర్స్‌ హేమ కానూరు, యుగంధర్‌ యడ్లపాటి, కృష్ణమోహన్‌, రజినీ ఆకురాతి పాల్గొన్నారు.  ఈ కార్యక్రమంలో భాగంగా షికాగోలో కీలక పదవుల్లో ఉన్న మహిళా నేతలను డా.ఉమా ఆరమండ్ల కటికి సన్మానించారు. మరోవైపు అనాథ బాలికల స్థితిగతులను మెరుగుపరిచి వారి భవిష్యత్తు బంగారు బాటలు వేయడానికి తానా ఫౌండనేషన్‌ ప్రోగ్రాం ‘చేయూత’కి 1700 డాలర్లను సేకరించారు. దీంతో ఎంతో మంది బాలికలకు ప్రయోజనం కలగనుంది.

మహిళా దినోత్సవ కార్యక్రమాలకు సహకరించిన హేమ అద్దంకి, ప్రణతి, శాంతి లక్కంసని, శ్రీలత గరికపాటి, సంధ్య అద్దంకి, అనిత కాట్రగడ్డ, శ్రీదేవి దొంతి, కిరణ్‌ వంకాయపాటి, గురుస్వామిలకు డా. ఉమా ఆరమండ్ల ప్రత్యేక ధన్యవాదాలు తెలిపారు.



NRI: వాషింగ్టన్‌ డీసీలో తెలుగు మహిళ ఆధ్వర్యంలో ఎన్టీఆర్‌ వర్ధంతి



వాషింగ్టన్‌ డీసీ: మహిళలకు ఆస్తిలో సమాన హక్కు కల్పించిన ఘనత ఎన్టీఆర్‌కే దక్కుతుందని జీడబ్ల్యూటీసీఎస్‌ పూర్వ అధ్యక్షురాలు, తెలుగు మహిళ ప్రాంతీయ కో-ఆర్డినేటర్‌ సాయిసుధ పాలడుగు అన్నారు. అమెరికాలోని వాషింగ్టన్‌ డీసీలో తెలుగు మహిళ ఆధ్వర్యంలో ఎన్టీఆర్‌ 27వ వర్ధంతి కార్యక్రమం ఘనంగా నిర్వహించారు. ఎన్టీఆర్‌ చిత్రపటానికి పూలమాల వేసి నివాళులర్పించారు. ఈ సందర్భంగా సాయిసుధ పాలడుగు మాట్లాడుతూ.. సమాజంలో మహిళల పట్ల ఉన్న వివక్షతను రూపుమాపి పురుషులతో పాటు అన్ని రంగాల్లో సమానంగా ఉండాలని ఎన్టీఆర్‌ ఆకాక్షించారని తెలిపారు. ‘నా తెలుగింటి ఆడపడుచులంటూ ఎంతో వాత్సల్యం చూపేవారు. స్థానిక సంస్థల్లో రిజర్వేషన్లు కల్పించి మహిళలకు రాజ్యాధికారం కట్టబెట్టారు. తెలుగువారి కీర్తిని ప్రపంచానికి చాటి చెప్పారు. తెలుగుజాతికి ఆత్మగౌరవం ఎన్టీఆర్‌ ఇస్తే.. ఆత్మవిశ్వాసం చంద్రబాబు ఇచ్చారు. ఎన్టీఆర్‌ భావావేశాన్ని, భావజాలాన్ని నేటి తరానికి అందించాల్సిన బాధ్యత ప్రతి ఒక్కరిపై ఉంది. యూఎస్‌లో మహిళలు ఉత్సాహంగా పార్టీ కార్యక్రమాల్లో పాల్గొంటున్నారు. పని ఒత్తిడి ఉన్నప్పటికీ పార్టీ కోసం సమయం కేటాయించడానికి సిద్ధంగా ఉన్నారు. పార్టీలో మహిళల భాగస్వామ్యం ఇంకా పెరగాల్సిన అవసరం ఉంది. తెలుగుదేశం పార్టీని తిరిగి అధికారంలోకి తీసుకురావడం ద్వారానే ఎన్టీఆర్‌కు నిజమైన నివాళి’’ అని సాయిసుధ పాలడుగు అన్నారు.

రిటైర్డ్‌ ప్రిన్సిపల్‌  షకీరా బేగం మాట్లాడుతూ... ‘‘మహిళలు ఉన్నత విద్య అభ్యసించేందుకు ఎన్టీఆర్‌.. పద్మావతి యూనివర్సిటీని ఏర్పాటు చేశారు. మహిళల ఆత్మగౌరవాన్ని, ఆత్మ విశ్వాసాన్ని పెంచారు. అక్షర సేద్యంతో తెలుగు భాషను సుసంపన్నం చేశారు. మాతృభాషలోని మాధుర్యాన్ని తెలుగు ప్రపంచానికి రుచి చూపించారు. అక్షరాన్ని ఆయుధంగా మలచి సాహితీ జగత్తును శాసించారు’’ అని కొనియాడారు. ఈ కార్యక్రమంలో అనిత మన్నవ, శ్రీలత నార్ల, పద్మజ బేవర, తనూజ యలమంచలి, శిరీష నర్రా, అపర్ణ వీరమాచినేని, కరిష్మ కొంగర, శాంతి పరిముపల్లి, ప్రణీత కంతు, శ్వేత కావూరి, వల్లి కుర్రే, పద్మ కోడె, మల్లి నన్నపనేని, రాధి కొట్నూరు, సుష్మ అమృతలూరి, దుర్గ చలసాని, కార్జల్ చలసాని, స్వప్న, స్వర్ణ కమల్, రోహిత తన్నీరు, రమాదేవి మన్నవ తదితరులు పాల్గొన్నారు.

2022 జులైలో 17వ ‘ఆటా’ మహాసభలు

తెలుగు రాష్ట్రాల్లో ఈ నెల  5 నుంచి 26 వరకు కార్యక్రమాలు



నారాయణగూడ, న్యూస్‌టుడే: అమెరికా తెలుగు సంఘం (ఆటా) ఆధ్వర్యంలో 17వ మహాసభలు, యువ సమ్మేళనం 2022 జులై 1 నుంచి మూడు రోజుల పాటు అమెరికా రాజధాని వాషింగ్టన్‌ డీసీ కన్వెన్షన్‌ సెంటర్‌లో జరుగుతాయని ఆటా అధ్యక్షుడు భువనేష్‌ భూజాల వెల్లడించారు. ఈ ఉత్సవాలకు ముందు మాతృదేశంలో ఆనవాయితీగా నిర్వహించే ‘ఆటా వేడుకలు, సేవా డేస్‌’ కార్యక్రమాలు డిసెంబరు 5 నుంచి 26వ తేదీ వరకు జరుగుతాయన్నారు. ఆదివారం చాపెల్‌రోడ్డులోని స్టాన్లీ మహిళా ఇంజినీరింగ్‌ కళాశాల సమావేశ మందిరంలో గోడపత్రిక ఆవిష్కరణ సభ నిర్వహించారు. ఆటా ప్రెసిడెంట్‌ ఎలక్ట్‌ మధు బొమ్మినేని తమ కార్యక్రమాల గురించి వివరించారు. డిసెంబరు 6న వనపర్తిలో పశువైద్యశాల ప్రారంభోత్సవం, 7న నల్గొండలో వైద్య శిబిరం, 8న భువనగిరిలో ఆరోగ్య, నేత్ర శిబిరాలు ఏర్పాటు చేస్తున్నామన్నారు. 10న హైదరాబాద్‌లోని అనాథాశ్రమాల్లో సేవా కార్యక్రమాలు ఉంటాయన్నారు. రెండు తెలుగు రాష్ట్రాల్లోని వివిధ జిల్లాల్లో, గ్రామాల్లో కూడా నిర్వహిస్తున్నామన్నారు. డిసెంబరు 26న హైదరాబాద్‌లోని రవీంద్రభారతిలో ఆటా వేడుకల మహోత్సవం ఉంటుందని తెలిపారు. సమావేశంలో ఆటా ఇండియా కోఆర్డినేటర్‌ జోత్స్నారెడ్డి, మాజీ అధ్యక్షుడు కరుణాకర్‌రెడ్డి తదితరులు పాల్గొన్నారు.

జగన్ అవమానించింది ఎన్టీఆర్‌ని కాదు, తెలుగు వారిని: జయరాం కోమటి!



ఇంటర్నెట్‌డెస్క్‌: దిల్లీ స్థాయిలో ఏ గుర్తింపు లేకుండా మద్రాసీలుగా పిలిచే తెలుగు ప్రజలకు అది అందర్నీ శాసించే జాతి అనే స్థాయి గుర్తింపు తేవడంలో తెదేపా వ్యవస్థాపకులు, దివంగత మాజీ సీఎం ఎన్టీఆర్‌ చేసిన కృషి అనన్య సామాన్యమైనదని ఎన్‌ఆర్‌ఐ తెదేపా అమెరికా కో-ఆర్డినేటర్‌ జయరాం కోమటి అన్నారు. తెలుగువారికి అంతటి గౌరవం, గుర్తింపు తెచ్చిన అన్నగారికి ఆయన సొంత జిల్లా (పూర్వపు కృష్ణా)లో అవమానిస్తూ హెల్త్‌ యూనివర్సిటీకి ఆయన పేరును తొలగించడం అత్యంత హేయమైనదని ఆగ్రహం వ్యక్తం చేశారు. పేరు తొలగించడమంటే ఆయనకు నష్టం చేసినట్లు కాదని.. తెలుగువారిని నొప్పించినట్లు అని వ్యాఖ్యానించారు. ఈ విషయంలో సీఎం జగన్‌ చేసిన పొరపాటు ఆయనకు రాజకీయ సమాధి కట్టనుందని హెచ్చరించారు. జగన్‌ వెంటనే ఈ నిర్ణయాన్ని ఉపసంహరించుకోకపోతే ప్రతి తెలుగువాడు తిరగబడతారన్నారు. అది ఒక ఉద్యమంలా పైకి కనిపించకపోయినా ఓటు రూపంలో ఓ పోటు జగన్‌కు తెలుస్తుందన్నారు. ఎన్టీఆర్ నెలకొల్పిన తొలి వైద్య విశ్వవిద్యాలయానికి ఆయన పేరు తొలగించడం చారిత్రక తప్పిదమన్నారు. జగన్ తన తప్పు తెలుసుకుని వెంటనే ఎన్టీఆర్ పేరు పెడితే మంచిది, లేదంటే తిరిగి ఎన్టీఆర్ పేరు ఆ యూనివర్సిటీకి పెట్టే వరకు తెలుగు ప్రజలు ఆ విషయాన్ని వదిలిపెట్టరన్నారు.

America: అమెరికా శ్రీవారి ఆలయంలో 87 అడుగుల గోపురం

ప్రారంభించిన ఉత్తర కరోలినా గవర్నర్‌



న్యూయార్క్‌: అమెరికాలోని ఉత్తర కరోలినా రాష్ట్రంలో నెలకొన్న అతి పెద్ద హిందూ దేవాలయం ‘శ్రీ వెంకటేశ్వర ఆలయం’లో అరుదైన దృశ్యం ఆవిష్కృతమైంది. ఇక్కడ నిర్మించిన 87 అడుగుల భారీ గోపురాన్ని దీపావళి సందర్భంగా ఈ నెల 24న ఆవిష్కరించారు. ‘ఐక్యత, శ్రేయస్సుల గోపురం’ పేరుతో నిర్మించిన ఈ కట్టడాన్ని ఆ రాష్ట్ర గవర్నర్‌ గేరీ కూపర్‌ ప్రారంభించారు. ‘రాయల్‌ గేట్‌వే టు గాడ్‌’గా పిలుస్తున్న ఈ గోపురం నిర్మాణ పనులను 2020లో ప్రారంభించినట్లు ఆలయ ట్రస్టీల బోర్డు జనరల్‌ సెక్రటరీ లక్ష్మీనారాయణ శ్రీనివాసన్‌ తెలిపారు. ఈ గోపురం భగవంతుడి పాదాలకు ప్రతీక అని, భక్తులు ఈ గోపురం వద్ద దేవుడి ముందు తల వంచి తమ బాధలను విడిచి రాజ గోపురం ద్వారా ఆలయంలోకి ప్రవేశిస్తారని ఆలయ ఛైర్మన్‌ రాజ్‌ తోటకూర పేర్కొన్నారు. దీని నిర్మాణం కోసం 5 వేల మందికి పైగా హిందువులు 25 లక్షల డాలర్ల విరాళాలు అందించారు.

షికాగోలో మాజీ మంత్రి మండలి బుద్ధ ప్రసాద్‌ ‘మీట్‌ అండ్‌ గ్రీట్‌’



ఇంటర్నెట్‌డెస్క్‌: మాజీ మంత్రి, తెదేపా నేత మండలి బుద్ధప్రసాద్‌ అమెరికాలోని షికాగోలో పర్యటిస్తున్నారు. ఈ సందర్భంగా ఎన్‌ఆర్‌ఐ తెదేపా అమెరికా కోఆర్డినేటర్‌ కోమటి జయరాం పర్యవేక్షణలో అక్కడి తెదేపా నేతలు హేమ కానూరు ఆధ్వర్యంలో ‘మీట్‌ అండ్‌ గ్రీట్‌’ కార్యక్రమం నిర్వహించారు. ఈ కార్యక్రమానికి పెద్ద ఎత్తున తెదేపా అభిమానులు, ప్రవాసాంధ్రులు హాజరయ్యారు. యుగంధర్‌ యడ్లపాటి అధ్యక్షత వహించిన ఈ కార్యక్రమంలో మండలి బుద్ధ ప్రసాద్‌ మాట్లాడారు. 



వర్తమాన రాజకీయాలతో పాటు తెలుగు జాతి వైభవాన్ని బుద్ధ ప్రసాద్‌ గుర్తుచేశారు. తెదేపా వ్యవస్థాపకుడు, దివంగత మాజీ సీఎం ఎన్టీఆర్ హయాంలో తెలుగుజాతికి లభించిన గుర్తింపు.. తెదేపా అధినేత చంద్రబాబు పాలనలో రెండు తెలుగు రాష్ట్రాల్లో జరిగిన అభివృద్ధిని ఆయన ప్రస్తావించారు. తెలుగుజాతి ఔన్నత్యాన్ని కాపాడుకోవాల్సిన ఆవశ్యకత, గాడితప్పిన ఆంధ్రప్రదేశ్‌ రాష్ట్రాన్ని మళ్లీ అభివృద్ధి పథంలో నడిపించగల నాయకుడిని గెలిపించుకోవాల్సిన అవసరాన్ని బుద్ధ ప్రసాద్‌ చెప్పారు.  



‘మీట్‌ అండ్‌ గ్రీట్‌’ సందర్భంగా మండలి బుద్ధప్రసాద్‌ను శాలువాతో మురళి మేరుగ సత్కరించారు. ఈ కార్యక్రమంలో ఎన్‌ఆర్‌ఐ తెదేపా (షికాగో) ప్రతినిధులు రవి కాకర, చిరంజీవి గల్లా, కృష్ణమోహన్‌, హను చెరుకూరి, శివ త్రిపురనేని, వినోజ్‌ చనుమోలు, రఘు చిలుకూరి, కిశోర్‌ త్రిపురనేని, పవన్‌ నల్లమల్ల తదితరులు పాల్గొన్నారు.

అమెరికా వెళ్లే విద్యార్థులకు శుభవార్త.. ఆ సమయం భారీగా తగ్గిపోయింది!



ఈనాడు, హైదరాబాద్‌: అమెరికాలో చదువుకునేందుకు వెళ్లే విద్యార్థులకు శుభవార్త. విద్యార్థి వీసాల స్లాట్ల సంఖ్యను ఆ దేశం భారీగా పెంచింది. వేచి ఉండే సమయం గణనీయంగా తగ్గిపోయింది. పర్యాటక వీసాల కోసం దరఖాస్తు చేసుకునే వారు మాత్రం వేచి ఉండాల్సిన పరిస్థితి కొనసాగుతోంది. తెలంగాణ, ఆంధ్రప్రదేశ్‌, ఒడిశాలకు చెందిన విద్యార్థులు ఇటీవల వరకు వీసా స్లాట్ల కోసం సుమారు మూడేళ్ల వరకు వేచి ఉండాల్సిన పరిస్థితి నెలకొంది. ‘విద్యార్థులకు పెరగనున్న వీసా స్లాట్లు’ శీర్షికను శుక్రవారం ఈనాడులో కథానాన్ని ప్రచురించిన విషయం తెలిసిందే. హైదరాబాద్‌లోని కాన్సులేట్‌ పరిధి నుంచి అమెరికా వెళ్లే విద్యార్థులు ఎక్కువ సంఖ్యలో ఉండటంతో ఎదురుచూపులకు ఆ దేశం తెరదించింది. సోమవారం నుంచి భారీగా విద్యార్థి వీసా స్లాట్లను విడుదల చేసింది. ఫలితంగా స్లాట్ల కోసం వేచి ఉండే సమయం 911 రోజుల నుంచి ఒక్కసారిగా 68 రోజులకు తగ్గింది. హైదరాబాద్‌ కాన్సులేట్‌ పరిధిలో పర్యాటక వీసా కోసం వేచి ఉండే సమయం సోమవారానికి కూడా 899 రోజులుగానే ఉంది. 

US: సిక్కు వ్యక్తిపై దాడి తీవ్రంగా కలచివేసింది: అమెరికా

భిన్నత్వమే తమ బలమని ఉద్ఘాటన



న్యూయార్క్ ‌: గత వారం అమెరికాలో సిక్కు వర్గానికి చెందిన భారత సంతతి ట్యాక్సీ డ్రైవర్‌పై జరిగిన దాడిని అమెరికా ప్రభుత్వం తీవ్రంగా ఖండించింది. జేఎఫ్‌కే అంతర్జాతీయ విమానాశ్రయం వద్ద జరిగిన ఈ దాడి తమని ‘తీవ్రంగా కలచివేసింది’ అని ఆ దేశ విదేశాంగ శాఖ ప్రకటన చేసింది. భిన్నత్వమే అమెరికాను మరింత బలంగా మారుస్తోందని స్పష్టం చేసింది. ద్వేషపూరిత దాడులను తీవ్రంగా ఖండిస్తున్నామని పేర్కొంది. ఈ మేరకు విదేశాంగ శాఖలోని ‘బ్యూరో ఆఫ్‌ సౌత్‌ సెంట్రల్‌ ఏషియన్‌ అఫైర్స్‌ విభాగం’ ట్వీట్‌ చేసింది.

జేఎఫ్‌కే విమానాశ్రయం ఆవరణలో సిక్కు ట్యాక్సీ డ్రైవర్‌పై ఓ వ్యక్తి దాడి చేస్తున్నట్లు ఉన్న ఓ వీడియోను జనవరి 4న నవజ్యోత్‌పాల్‌ కౌర్‌ అనే వ్యక్తి ట్విటర్‌లో పోస్ట్‌ చేశారు. అది ఎప్పుడు జరిగిందో తెలియదని పేర్కొన్నారు. అయితే, ఈ వీడియోను ఈ ఘటన జరుగుతున్న సమయంలో అక్కడ ఉన్న ఓ వ్యక్తి తీశారని తెలిపారు. విద్వేషపూరిత వ్యాఖ్యలు చేస్తూ బాధితుడిపై సదరు వ్యక్తి పిడి గుద్దులు కురిపించడం వీడియోలో కనిపించింది. అమెరికాలో ఇంకా ద్వేషపూరిత దాడులు జరుగుతున్నాయనడానికి ఇది నిదర్శనమని కౌర్‌ ఆరోపించారు. పైగా సిక్కు క్యాబ్‌ డ్రైవర్లపై ఇది పదే పదే కొనసాగుతోందని పేర్కొన్నారు.

ఈ ఘటనను న్యూయార్క్‌లోని భారత దౌత్యకార్యాలయం తీవ్రంగా పరిగణించింది. విషయాన్ని అమెరికా ప్రభుత్వం దృష్టికి తీసుకెళ్లింది. వెంటనే విచారించి కఠిన చర్యలు తీసుకోవాలని కోరింది. దీనిపై సానుకూలంగా స్పందించిన ఆ దేశ విదేశాంగ శాఖ దర్యాప్తు జరిపి నిందితుడిపై చర్యలు తీసుకుంటామని హామీ ఇచ్చింది. 

ఎన్నికలు ఎప్పుడొచ్చినా తెదేపా ప్రభంజనం ఖాయం: టీడీ జనార్దన్‌



బహ్రెయిన్: ఏపీలో సీఎం జగన్‌ రాక్షసపాలనను అంతమొందించడానికి ప్రజలంతా సిద్ధంగా ఉన్నారని, ఎన్నికలు ఎప్పుడొచ్చినా తెలుగుదేశం పార్టీ ఘనవిజయం సాధిస్తుందని తెదేపా పొలిట్ బ్యూరో సభ్యుడు టీడీ జనార్దన్ ధీమా వ్యక్తం చేశారు. వచ్చే ఎన్నికల్లో తెదేపా సాధించే విజయం చరిత్రలో మైలురాయిగా నిలవబోతోందన్నారు. బహ్రెయిన్‌లో నిర్వహించిన ఎన్టీఆర్ శతజయంతి కార్యక్రమానికి టీడీ జనార్దన్‌ ముఖ్య అతిథిగా హాజరయ్యారు. ఈ కార్యక్రమానికి తెదేపా ఎన్‌ఆర్‌ఐ గల్ఫ్‌  విభాగం అధ్యక్షుడు రావి రాధాకృష్ణ అధ్యక్షత వహించారు. తెదేపా బహ్రెయిన్ విభాగం అధ్యక్షుడు రఘునాథబాబు నేతృత్వంలో నిర్వహించిన ఈ కార్యక్రమానికి ప్రవాసాంధ్రులు భారీ సంఖ్యలో తరలివచ్చారు.   



ఈ సందర్భంగా టీడీ జనార్దన్‌ మాట్లాడుతూ... ‘‘1982లో ఎన్టీఆర్ తెలుగుదేశం పార్టీని స్థాపించిన తొమ్మిది నెలల్లోనే అధికారం చేపట్టి చరిత్ర సృష్టించింది. ఏపీ చరిత్రలో తెదేపా ప్రస్థానం సువర్ణాక్షరాలతో లిఖించదగినది. సీఎంగా ఎన్టీఆర్‌ పలు సంక్షేమ పథకాలను  ప్రవేశపెట్టారు. ఎన్టీఆర్ ప్రవేశపెట్టిన పథకాలను కొనసాగిస్తూనే అభివృద్ధి, సంక్షేమ పథకాల అమలులో చంద్రబాబు నాయుడు నూతన వరవడి సృష్టించారు. అమరావతిని ప్రపంచ స్థాయి నగరంగా అభివృద్ధి చేసేందుకు ప్రణాళికలు రూపొందించారు. ల్యాండ్ పూలింగ్ విధానంలో ప్రభుత్వంపై భారం పడకుండా 33వేల ఎకరాల భూమి సేకరించారు. ఇది చంద్రబాబు విజన్ వల్లే సాధ్యమైంది. సీఎం జగన్‌ పాలనలో ఏపీ అభివృద్ధి 30 ఏళ్లు వెనక్కి వెళ్లింది. రాష్ట్రాన్ని తిరిగి గాడిలో పెట్టి అభివృద్ధి పథంలో నడిపించడం ఒక్క చంద్రబాబు వల్లే సాధ్యం. రాష్ట్రంలో మళ్లీ తెలుగుదేశం ప్రభుత్వాన్ని అధికారంలోకి తీసుకురావడం చారిత్రక అవసరం’’ అని టీడీ జనార్దన్‌ పేర్కొన్నారు. ఈ కార్యక్రమంలో గల్ఫ్ కౌన్సిల్ కన్వీనర్ హరిబాబు, బహ్రెయిన్ తెదేపా ఉపాధ్యక్షుడు శివకుమార్, ప్రధాన కార్యదర్శి ఏవీ రావు, కోశాధికారి బొల్లా సతీష్ తదితరులు పాల్గొన్నారు.



కాన్సాస్‌లో ఘనంగా తెదేపా ఆవిర్భావ వేడుకలు



ఇంటర్నెట్‌ డెస్క్‌: తెలుగుదేశం పార్టీ 40వ ఆవిర్భావ దినోత్సవ వేడుకలను అమెరికాలోని కాన్సాస్‌లో అభిమానులు ఘనంగా నిర్వహించారు. వేడుకల్లో ఎన్టీఆర్‌ చిత్రపటానికి పూలమాలలు వేసి నివాళులు అర్పించారు. కేకును కోశారు. ‘జై తెలుగు దేశం’, ‘జై బాబు’, ‘జోహార్ ఎన్టీఆర్’ అంటూ నినాదాలు చేశారు. ఈ సందర్భంగా తెదేపా మద్దతుదారులు రావు ద్రోణవల్లి, వెంకట్‌ నల్లూరి, అరుణ్ కొమ్మినేని, రతన్ కొమర్నేని, నిరుపమా కొమ్మినేని ప్రసంగించారు. 2024 ఎన్నికల్లో తెదేపా ప్రభుత్వం ఏర్పాటు కావాలని ఆకాంక్షించారు. ఈ వేడుకల్లో కోడె శ్రీనివాస్, ప్రకాశ్‌ కన్యాదార, వెంకట్ గొర్రెపాటి, శ్రీనివాస్ దామ, సోమశేఖర్ పెమ్మసాని, నాయుడు వట్టిగుంట, సురేష్ తుమ్మల, గోపి మాదాల, గౌతం నల్లూరి తదితరులు పాల్గొన్నారు.







Ukraine: అనవసర ప్రయాణాలొద్దు.. ఉక్రెయిన్‌లో భారతీయులకు హెచ్చరిక



దిల్లీ: ఉక్రెయిన్ రాజధాని కీవ్‌ సహా పలు నగరాలపై మళ్లీ రష్యా క్షిపణుల వర్షం కురిపిస్తుండటంతో అక్కడ తీవ్ర ఉద్రిక్త పరిస్థితులు నెలకొన్నాయి. ఈ నేపథ్యంలో కీవ్‌లోని భారత రాయబార కార్యాలయం అక్కడి భారతీయులకు కీలక హెచ్చరికలు చేసింది. ఉక్రెయిన్‌ ప్రభుత్వం, స్థానిక అధికారులు జారీ చేసిన భద్రతా నియమాలను తప్పనిసరిగా అనుసరించాలని కోరింది. ఉక్రెయిన్‌లో భారతీయులు తమ పరిస్థితిని రాయబార కార్యాలయానికి తెలియజేయాలని సూచించింది.

రష్యా- క్రిమియాలను అనుసంధానం చేసే కెర్చ్‌ రోడ్డు, రైలు వంతెనపై ఇటీవల భారీ పేలుడు సంభవించింది. క్రిమియాకి జీవనాడిగా ఉన్న ఈ వంతెన పేల్చివేయడంపై రష్యా తీవ్ర ఆగ్రహంతో ఉంది. అయితే, దీని వెనుక ఉక్రెయిన్‌ సీక్రెట్‌ సర్వీస్‌ విభాగం హస్తం ఉందని రష్యా అధ్యక్షుడు పుతిన్‌ ఆరోపించిన మరుసటి రోజే క్రెమ్లిన్‌ సేనలు కీవ్‌ సహా పలు నగరాలపై క్షిపణులతో దాడికి దిగాయి. ఈ ఘటనలో ప్రాణనష్టంతో పాటు రోడ్లు, భవనాలు, వాహనాలు పెద్ద ఎత్తున ధ్వంసమయ్యాయి. ఈ క్రమంలో ఉక్రెయిన్‌లో ఉద్రిక్త పరిస్థితులు నెలకొన్న వేళ అక్కడి భారత పౌరుల భద్రతను దృష్టిలో ఉంచుకొని కీవ్‌లోని భారత ఎంబసీ తాజాగా హెచ్చరికలు జారీ చేసింది.

ఉత్సాహంగా తాల్‌ ప్రీమియర్‌ లీగ్‌ క్రికెట్‌.. ఫైనల్స్‌లో మెరిసిన ‘సూపర్‌స్టార్స్‌’



లండన్‌: తెలుగు అసోసియేషన్‌ ఆఫ్‌ లండన్‌ (తాల్‌) ఆధ్వర్యంలో ‘శుభోదయం తాల్‌ ప్రీమియర్‌ లీగ్‌ (టీపీఎల్‌) క్రికెట్‌ టోర్నమెంట్‌’ విజయవంతంగా ముగిసింది. ఆగస్టు 21న (ఆదివారం) లండన్‌లోని ఓస్టర్లీలో ఇండియన్‌ జింఖానా క్లబ్‌లో ఉత్సాహంగా జరిగాయి. ఈ ఛాంపియన్‌షిప్‌లో మొత్తంగా 12 జట్లు పాల్గొనగా సూపర్‌స్టార్స్‌, వైజాగ్ బ్లూస్‌ జట్లు ఫైనల్స్‌కు చేరాయి. ఆదివారం ఈ రెండు జట్ల మధ్య జరిగిన ఉత్కంఠ పోరులో సూపర్‌స్టార్స్‌ జట్టు టీపీఎల్‌ -2022 విజేతగా నిలిచింది.



టీపీఎల్‌-2022 ఛాంపియన్‌: సూపర్‌స్టార్స్‌ టీమ్‌, కెప్టెన్‌, ఫ్రాంచైజీ యజమాని- వేణుగోపాల్‌ కృష్ణ నవులూరి

తొలి రన్నరప్‌ జట్టు: వైజాగ్ బ్లూస్, కెప్టెన్‌- సందీప్‌ మూవ, ఫ్రాంచైజీ యజమాని- సుమన్‌ మూవ 

రెండో రన్నరప్‌ జట్టు: యోధాస్‌, కెప్టెన్‌, ఫ్రాంచైజీ యజమాని‌- ఆనంద్‌ వేమూరి

మ్యాన్‌ ఆఫ్‌ ద సిరీస్‌: పవన్‌ కుమార్‌ చేశెట్టి (డీజే వారియర్స్‌)

ఉత్తమ బౌలర్‌: సాయి కుమార్‌ పూజారి ((డీజే వారియర్స్‌)

ఉత్తమ బ్యాట్స్‌మన్‌: చందు నూతలపాటి (సూపర్‌స్టార్స్‌‌)

రసవత్తరంగా సాగిన ఈ ఫైనల్స్‌ను వీక్షించేందుకు 150 మందికి పైగా తమ కుటుంబాలతో కలిసి తరలివచ్చారు. తొలుత భారత్‌, బ్రిటన్‌ జాతీయ గీతాలాపనతో ఈ కార్యక్రమం ప్రారంభించారు. ఈ కార్యక్రమానికి ముఖ్యఅతిథులుగా విచ్చేసిన లండన్లోని బొరొఫ్‌ హౌన్‌స్లో మేయర్‌ రఘ్‌వీందర్‌ సిద్ధూ,  హెస్టన్‌ వెస్ట్‌ కౌన్సిలర్‌ ఆడ్రియానా ఘెరోగె, ప్రత్యేక అతిథిగా న్యూలండన్‌ కళాశాలకు చెందిన విక్రమ్‌ పాల్గొని టోర్నీలో విజేతలు, ఇతరులను అభినందించి వారికి అవార్డులను ప్రదానం చేశారు. 



ఈ సందర్భంగా తాల్‌ కోశాధికారి అనిత నోముల మాట్లాడుతూ.. ఈ ఛాంపియన్‌షిప్‌ను ఎంతో విజయవంతంగా నిర్వహించిన టీపీఎల్‌ ఇన్‌ఛార్జి వాసుదేవ మే రెడ్డి, టీపీఎల్‌ కమిటీ సభ్యులు శరత్‌ పుట్టా, ముకేశ్‌ చక్రవర్తి తదితరులను అభినందించారు. దీన్ని సజావుగా నడిపించేందుకు వారంతా అవిశ్రాంతంగా కృషిచేశారన్నారు. వారి కృషిలేకపోతే ఇంత విజయవంతంగా జరిగేది కాదన్నారు. గత 14 ఏళ్లుగా తాల్‌ క్రికెట్‌ టోర్నమెంట్‌లను నిర్వహిస్తూ యూకేలో ఉన్న తెలుగు కుటుంబాలను అనుసంధానం చేసేలా కృషిచేస్తోందని చెప్పారు. 2012లో ప్రీమియర్‌ లీగ్‌ మోడల్‌ను నిర్వహించి అతిపెద్ద టీ20 క్రికెట్‌ మ్యాచ్‌ని మొదలపెట్టినట్టు చెప్పారు. ఈ ఏడాది జరిగిన టోర్నమెంట్‌లో 12 జట్లు 16 వారాలపాటు ఆడాయని.. మొత్తంగా 47 మ్యాచ్‌లలో 240మంది క్రీడాకారులు తమ క్రీడాస్ఫూర్తిని ప్రదర్శించారని తెలిపారు. 



టీపీఎల్‌ ఛాంపియన్‌షిప్‌లో పాల్గొన్న విజేతలు, రన్నరప్‌ జట్లు, టీపీఎల్‌ ఫ్రాంచైజీ యజమానులకు తాల్‌ ఛైర్మన్‌ భారతి కందుకూరి కృతజ్ఞతలు తెలిపారు. శుభోదయం టీపీఎల్‌-2022ని విజయవంతం చేసింనందుకు అభినందనలు తెలిపారు. టీపీఎల్‌ సలహాదారులు రవి సబ్బ, శరత్‌ జెట్టి, సంజయ్‌ భిరాజు, శ్రీధర్‌ సోమిశెట్టి, ఇతర వాలంటీర్లు.. ఈ టోర్నీ సజావుగా సాగేందుకు సహకరించిన ప్రతిఒక్కరికీ ఆమె కృతజ్ఞతలు తెలిపారు. ఈ కార్యక్రమంలో తాల్‌ ట్రస్టీలు, సలహాదారులు, వ్యవస్థాపక సభ్యులు, శాశ్వత సభ్యులు పాల్గొన్నారు.

యూరప్‌లోని పలు నగరాల్లో ఘనంగా చంద్రబాబు జన్మదిన వేడుకలు



ఇంటర్నెట్‌ డెస్క్‌: తెలుగుదేశం పార్టీ అధినేత, ఏపీ మాజీ ముఖ్యమంత్రి నారా చంద్రబాబు నాయుడు జన్మదిన వేడుకలు ప్రపంచ వ్యాప్తంగా పలు నగరాల్లో ఎన్‌ఆర్‌ఐ తెదేపా కార్యకర్తల ఆధ్వర్యంలో ఘనంగా జరిగాయి. యూరప్‌లోని పలు నగరాల్లో ఎన్‌ఆర్‌ఐ తెదేపా నాయకులు కిషోర్ చలసాని ఆధ్వర్యంలో నవీన్ సామ్రాట్ జలగడుగు, శ్రీనివాస్ గోగినేని, శ్యామ్ సుందర్ రావు ఊట్ల గారి సమన్వయంతో చంద్రబాబు జన్మదిన వేడుకలు అంగరంగ వైభవంగా నిర్వహించారు. తమ ఉన్నతికి కారణం అయిన చంద్రబాబు తమలాంటి ఎంతో మందిని తమ కాళ్ళ మీద తాము నిలబడేలా ఐటీ రంగాన్ని ప్రోత్సహించారని ప్రశంసించారు. వ్యవసాయ రంగాన్ని అభివృద్ధి చేసి వివిధ అభివృద్ధి పథకాలు ప్రవేశ పెట్టి ఉమ్మడి ఆంధ్రప్రదేశ్‌, నవ్యాంధ్రప్రదేశ్ అభివృద్ధి చేశారని పేర్కొన్నారు. తమ కుటుంబ సభ్యులతో కలిసి కేక్‌ కోసి వేడుకలు నిర్వహించారు.

 

ఈ సందర్భంగా వారు మాట్లాడుతూ.. ‘‘ హైటెక్‌ సిటీ కట్టింది ఆయనే, రాష్ట్రపతిగా దళిత వర్గానికి చెందిన నారాయణ్‌ని ఎంపిక చేయడంలో ప్రముఖ పాత్ర పోషించింది ఆయనే, దేవగౌడ ప్రధాని కావడానికి కీలక పాత్ర పోషించింది ఆయనే, బీసీలకు 33శాతం స్థానిక సంస్థల రిజర్వేషన్లు చిత్తుశుద్ధితో చేపట్టి అమలు చేసిన నాయకుడు ఆయనే, మీ సేవ అంటూ సేవలు అందించింది ఆయనే, ఎస్సీ, ఎస్టీ సంక్షేమాలకి కమిషన్ ఏర్పాటు చేసింది ఆయనే, ప్రపంచంలోనే హైదరాబాద్‌ను మైక్రోసాఫ్ట్ రెండో కేంద్రంగా చేసి ఐటీ హబ్ గా భాగ్యనగర బతుకును మార్చింది ఆయనే, విజన్ 2020 అంటూ భావితరాల కోసం ప్రణాళిక రచించిన నాయకుడు ఆయనే, నవ్యాంధ్ర నిర్మాత ఆయనే, అమరావతి నిర్మించేది ఆయనే, పోలవరం పూర్తి చేసేది ఆయనే, 2024లో సీఎం కుర్చీ ఎక్కేదీ ఆయనే’’  ఆయనే నారా చంద్రబాబు నాయుడు అంటూ జన్మదిన శుభాకాంక్షలు చెబుతూ తమ అభిమానాన్ని చాటుకున్నారు. తెలుగు ప్రజల కీర్తిని తెలుగు జాతి ఘనతలని చంద్రబాబు నలు దిక్కులా చాటారన్నారు. ముఖ్యమంత్రి హోదాలో చంద్రబాబు దేశవిదేశాలకు వెళ్లి ఐటీ కంపెనీల అధినేతలను ఒప్పించి ఉమ్మడి రాష్ట్రంలో పెట్టుబడులు పెట్టించారని పేర్కొన్నారు. ఈ కార్యక్రమంలో రమ్య రెడ్డి, జగదీశ్‌ మెడిశెట్టి, ధనంజయ్‌ గుజ్జల తదితరులు పాల్గొన్నారు. 









హాంగ్‌ కాంగ్‌లో బుజ్జాయిలతో భోగి



హాంకాంగ్‌: విదేశాల్లో ఉన్నా మన సంస్కృతి, సంప్రదాయాలను పాటిస్తుంటారు మన తెలుగు వాళ్లు. పండగలకు కావాల్సిన సామగ్రి అందుబాటులో లేకపోయినా సమకూరిన వాటితోనే సంప్రదాయబద్ధంగా పండగలను నిర్వహించేందుకు ప్రయత్నిస్తుంటారు. ముఖ్యంగా తెలుగువారికి పెద్ద పండగైన సంక్రాంతిని ఇలానే ఏళ్లుగా హాంగ్‌ కాంగ్‌లోని ప్రవాస భారతీయులు నిర్వహిస్తున్నారు. ఏటా స్థానిక తెలుగువారితో కలిసి సంక్రాంతి పండగను జరుపుకొంటున్నారు. తమ పిల్లలతో పాటు తమ ఎస్టేట్‌లోని మరికొంత మంది పిల్లల్ని కలుపుకొని ‘బుజ్జాయిలతో బోగి’ని నిర్వహించడం మొదలు పెట్టామని, గడిచిన రెండు దశాబ్దాలుగా ఈ వేడుకలు నిర్విఘ్నంగా కొనసాగిస్తున్నామని ది హాంగ్ కాంగ్ తెలుగు సమాఖ్య వ్యవస్థాపక అధ్యక్షురాలు జయ పీసపాటి తెలిపారు.

హాంగ్ కాంగ్‌లో డూడు బసవన్నలు, గంగిరెద్దుల ఆటలు కనిపించక పోయినా ప్రతి సంవత్సరంలాగే ఈ ఏడాది కూడా బుజ్జాయిలతో భోగి కార్యక్రమాన్ని నిర్వహించినట్లు జయ పీసపాటి తెలిపారు. క్రిస్మస్‌ సెలవులకు భారత్‌ వెళ్లినప్పుడు సంక్రాంతి పండుగకు కావాల్సిన వస్తువులు, కొత్త బట్టలు, నగలు, బొమ్మలు తెచ్చుకుంటూ ఉంటామని చెప్పారు. భోగి రోజున నిర్వహించిన భోగి పళ్ల కార్యక్రమంలో దీప ప్రజ్వలనంతో కార్యక్రమం ప్రారంభం కాగా.. హాంగ్ కాంగ్ ప్రముఖ గాయని హర్షిణి ప్రార్థనగీతం ఆలపించారు. పెద్దలు, తర్వాత తల్లిదండ్రులు పిల్లలకి భోగి పళ్లు పోసి ఆశీర్వదించారు. ఫిబ్రవరిలో తెలుగు సాంస్కృతిక ఉత్సవాలు నిర్వహించనున్నట్లు ది హాంగ్ కాంగ్ తెలుగు సమాఖ్య సాంస్కృతిక బృందం నుంచి రమాదేవి, మాధురి, హర్షిణి, రాధిక ఈ సందర్భంగా చెప్పారు.







కువైట్‌లో ఘనంగా తెదేపా ఆవిర్భావ దినోత్సవ వేడుకలు



కువైట్‌: తెలుగుదేశం పార్టీ 40వ ఆవిర్భావ దినోత్సవ వేడుకలను కువైట్‌లోని పలు ప్రాంతాల్లో ఘనంగా నిర్వహించారు. తెలుగుదేశం పార్టీ కువైట్ అధ్యక్షుడు కుదరవల్లి సుధాకరరావు ఆధ్వర్యంలో ఈ వేడుకలు జరుపుకున్నారు. ఈ సందర్భంగా పలువురు తెదేపా కువైట్ ప్రతినిధులు మాట్లాడారు. పీఆర్వో మద్దిన ఈశ్వర్ నాయుడు మాట్లాడుతూ.. నందమూరి తారకరామారావు ‘తెలుగు వాడి ఆత్మగౌరవం’ కోసం 40 ఏళ్ల కిత్రం స్థాపించిన తెలుగుదేశం పార్టీ పేదల కోసం ఎన్నో సంక్షేమ పథకాలను ప్రవేశపెట్టిందని కొనియాడారు. ప్రస్తుతం తెదేపా ప్రతిపక్షంలో ఉన్నా ప్రజల కోసం అనునిత్యం పోరాడుతోందని గుర్తు చేశారు. తెదేపా కువైట్ అధికార ప్రతినిధి షేక్ బాషా మాట్లాడుతూ.. ఎన్టీఆర్‌ తర్వాత తెదేపా పగ్గాలు చేపట్టిన చంద్రబాబు నాయుడు పార్టీని ఎంతో ముందుకు తీసుకువెళ్లారన్నారు. తన విజన్‌తో ఉమ్మడి రాష్ట్రాన్ని, రాష్ట్ర విభజన అనంతరం ఏపీని ఎన్నోవిధాలుగా అభివృద్ది చేశారన్నారు. మరో అధికార ప్రతినిధి బోయపాటి శ్రీను మాట్లాడుతూ.. ఒక్క ఛాన్స్‌ అంటూ రాష్ట్ర ప్రజలను బతిమాలి అధికారంలోకి వచ్చిన జగన్.. ప్రజల సంక్షేమాన్ని విస్మరించి దోచుకోవడమే పనిగా పెట్టుకున్నారని ఆరోపించారు. జగన్‌ పాలనలో రాష్ట్ర అభివృద్ధి 20 ఏళ్లు వెనక్కి వెళ్లిపోయిందన్నారు. 2024 ఎన్నికల్లో చంద్రబాబును మళ్లీ ముఖ్యమంత్రిని చేయాలని కోరారు. కువైట్ తెలుగు యువత అధ్యక్షుడు వెంకట సుబ్బారెడ్డి మాట్లాడుతూ.. 2024 ఎన్నికల సమయంలో మనం అందరం ఏపీకి వెళ్లి మనకు తెలిసినవారి ద్వారా ఓట్లు వేయించి తెలుగుదేశం పార్టీని అధికారంలోకి తీసుకురావాలని కోరారు. తెదేపా కువైట్ మైనార్టీ విభాగం అధ్యక్షుడు షేక్ చాన్ బాషా మాట్లాడుతూ.. మా దేహంలో వుంది పసుపురక్తం, తుదిశ్వాస విడిచే వరకు మేము తెలుగుదేశం కోసం పనిచేస్తామన్నారు. తెలుగుదేశం పార్టీ కువైట్ గౌరవ సలహాదారులు యెనిగళ్ల బాలకృష్ణ మాట్లాడుతూ.. విదేశాల్లో కూడా పార్టీ కార్యక్రమాలు నిర్వహించడం సంతోషంగా ఉందన్నారు. అందరికీ పార్టీ ఆవిర్భావ దినోత్సవ శుభాకాంక్షలు తెలియజేశారు. ఈ వేడుకల్లో రావి వెంకట రమణ, కొత్తపల్లి భవానీప్రసాద్, బల్లపురం మల్లయ్య, తుమ్మల వెంకటేశ్వరరావు, వంశీకృష్ణ కాపెర్ల, శివ మంచూరి, కుటుంబరావు, కొల్లి ఆంజనేయులు, ఫర్వానియా బాలా, ఖాద్సియ నరసింహా తదితరులు పాల్గొన్నారు.













లోకేశ్‌ పాదయాత్రకు ప్రవాసాంధ్రుల సంఘీభావం



కువైట్‌: తెలుగుదేశం పార్టీ జాతీయ ప్రధానకార్యదర్శి నారా లోకేశ్‌  ‘యువగళం’ పేరుతో తలపెట్టిన పాదయాత్రకు ప్రవాసాంధ్రుల నుంచి భారీ మద్దతు లభిస్తోంది. ఈ మేరకు కువైట్ తెలుగుదేశం విభాగం అధ్యక్షుడు మద్దిన ఈశ్వర్ నాయుడు ఇటీవల లోకేశ్‌ని కలిసి రైల్వేకోడూరు నియోజకవర్గ సమస్యలపై, కువైట్‌లో నిర్వహించే కార్యక్రమాల గురించి చర్చించారు. ఈ నెల 27నుంచి తలపెట్టిన పాదయాత్రకు తమ సంఘీభావం ప్రకటించారు. 400 రోజులపాటు కొనసాగే ఈ పాదయాత్రలో కువైట్‌లోని ప్రవాసాంధ్రులు అధికసంఖ్యలో పాల్గొంటారని లోకేశ్‌కి వివరించారు.



తెలుగుదేశం పార్టీ గల్ఫ్ ఎంపవర్మెంట్ కో-ఆర్డినేటర్ సుధాకరరావు మాట్లాడుతూ యువగళం పాదయాత్రకు సంఘీభావంగా కువైట్‌లో కూడా పాదయాత్ర చేపట్టదలిచామని అన్నారు. పార్టీ అభిమానులందరూ కార్యక్రమంలో అధికసంఖ్యలో పాల్గొని విజయవంతం చేయాలని పిలుపునిచ్చారు.

 

Natasha Peri: అసాధారణ ప్రతిభతో అమెరికా అగ్ర యూనివర్సిటీని మెప్పించిన బాలిక

11 ఏళ్ల భారతీయ అమెరికన్‌ ప్రజ్ఞను మెచ్చిన అమెరికా వర్సిటీ


వాషింగ్టన్‌: భారతీయ అమెరికన్‌ బాలిక ఒకరు తన అసాధారణ ప్రతిభతో అక్కడి ఓ అగ్ర విశ్వవిద్యాలయాన్ని మెప్పించింది. ప్రపంచంలోనే అత్యంత ప్రజ్ఞావంతులైన విద్యార్థుల్లో ఒకరిగా ఆమెను ఆ యూనివర్సిటీ గౌరవించింది. న్యూజెర్సీలోని థెల్మా ఎల్‌ శాండ్‌మియర్‌ ప్రాథమిక పాఠశాలలో ఐదో తరగతి చదువుతున్న నటాషా పెరి(11) అనే విద్యార్థిని ఈ ఘనత సాధించింది. అమెరికాలోని కళాశాలల్లో ప్రవేశాల కోసం విద్యార్థుల ప్రావీణ్యాన్ని పరీక్షించడానికి స్కాలస్టిక్‌ అసెస్‌మెంట్‌ టెస్ట్‌(ఎస్‌ఏటీ), అమెరికన్‌ కాలేజ్‌ టెస్టింగ్‌(ఏసీటీ) అనే పరీక్షలు నిర్వహిస్తుంటారు. ఇందులో వచ్చిన స్కోరు ఆధారంగా కొన్ని స్వచ్ఛంద సంస్థలు ఉపకార వేతనాలు కూడా ఇస్తుంటాయి. ప్రముఖ విశ్వవిద్యాలయం జాన్స్‌ హాప్కిన్స్‌ ఆధ్వర్యంలోని సెంటర్‌ ఫర్‌ టాలెంటెడ్‌ యూత్‌(సీటీవై) కూడా ఇదే తరహాలో ప్రపంచవ్యాప్తంగా ప్రతిభావంతులైన విద్యార్థులను ఎంపిక చేయడానికి ఏటా పరీక్ష నిర్వహిస్తుంటుంది. ఇందులో హైస్కూల్‌ స్థాయిలో విద్యార్థుల సామర్థ్యాన్ని పరీక్షించే అంశాలు ఉంటాయి. 2020-21కిగానూ 84 దేశాల నుంచి సుమారు 19 వేల మంది విద్యార్థులు ఈ పరీక్షలో పోటీపడ్డారు. వారిలో నటాషా 8వ గ్రేడ్‌ స్థాయిలో 90 శాతం మార్కులు సాధించి సత్తా చాటింది. మౌఖిక, రాత పరీక్షలు రెండింటిలోనూ అద్భుతమైన ప్రతిభ చూపింది. దీంతో ఆమె జాన్స్‌ హాప్కిన్స్‌ అందించే ‘హై ఆనర్‌ అవార్డ్స్‌’కు ఎంపికైంది. దీనిపై నటాషా ఆనందం వ్యక్తం చేసింది. 

Covid: 10 మంది కుటుంబీకులను కోల్పోయా..

అమెరికా సర్జన్‌ జనరల్‌ డాక్టర్‌ వివేక్‌ మూర్తి



వాషింగ్టన్‌: ప్రాణాంతక కరోనా వైరస్‌ బారి నుంచి తప్పించుకోవాలంటే ఎలాంటి సంకోచం లేకుండా టీకా తీసుకోవాలని అమెరికా సర్జన్‌ జనరల్‌ డాక్టర్‌ వివేక్‌ మూర్తి స్పష్టం చేశారు. కొవిడ్‌ బారిన పడి.. అమెరికా, భారత్‌లలో ఉంటున్న తన కుటుంబసభ్యులు 10 మంది ప్రాణాలు కోల్పోయినట్లు ఆయన తెలిపారు. అమెరికన్లు టీకా తీసుకుని తమను తాము కాపాడుకోవాలని చెబుతూ ఈ విషయాన్ని ఆయన వెల్లడించారు. అగ్రశ్రేణి భారతీయ-అమెరికన్‌ ఫిజీషియన్‌ అయిన డాక్టర్‌ మూర్తి కొవిడ్‌పై తప్పుడు సమాచార వ్యాప్తికి వ్యతిరేకంగా ప్రచారం ప్రారంభించారు. ఈ సందర్భంగా శ్వేతసౌధం వద్ద గురువారం మాట్లాడారు. ఎవరైనా వైద్య, ఆరోగ్య సమాచారాన్ని ఇతరులతో పంచుకునే ముందు దానికి శాస్త్రీయ ఆధారాలున్నాయా? అన్నది సరిచూసుకోవాలని కోరారు. ఇంతవరకు 16 కోట్ల మంది అమెరికన్లు వ్యాక్సిన్లు పొందడం శుభసూచకమన్నారు. ‘‘అలాగని మనమంతా కష్టాల నుంచి బయటపడినట్లు కాదు. కోట్లాది అమెరికన్లు ఇంకా కొవిడ్‌ నుంచి రక్షణ పొందలేదు. వ్యాక్సిన్‌ పొందనివారిలో ఎక్కువగా ఇన్‌ఫెక్షన్లు కనిపిస్తున్నాయి’’ అని డాక్టర్‌ మూర్తి తెలిపారు. 

షికాగోలో గణేశ్‌ నిమజ్జనం.. హోరాహోరీగా సాగిన లడ్డూవేలం



ఇంటర్నెట్‌డెస్క్‌: అమెరికాలోని షికాగోలో ఇండియన్‌ అసోసియేషన్‌ ఆఫ్‌ గ్రేటర్‌ షికాగో (ఐఏజీసీ) ఆధ్వర్యంలో వారంరోజుల పాటు గణేశ్‌ ఉత్సవాలను ఘనంగా నిర్వహించారు. నిమజ్జనం సందర్భంగా నిర్వహించిన గణపతి లడ్డూ వేలంపాట హోరాహోరీగా జరిగింది. తానా మిడ్‌ వెస్ట్‌ రీజినల్‌ వైస్‌ ప్రెసిడెంట్‌ హను చెరుకూరి గణేశ్‌ లడ్డూను దక్కించుకున్నారు.



ఈ కార్యక్రమాన్ని ఐఏజీసీ ప్రెసిడెంట్‌ మల్లారెడ్డి, ప్రెసిడెంట్‌ ఎలెక్ట్‌ మనోజ్‌ సింగంశెట్టి, హరిందర్‌రెడ్డి పులియాల, ప్రవీణ్‌ కొండూరు, హీనా త్రివేది, నిలేశ్‌ తోపీవాలా ఆధ్వర్యంలో నిర్వహించారు. లడ్డూ వేలం విజయవంతం అయ్యేందుకు తానా షికాగో నేతలు హేమ కానూరు, కృష్ణ మోహన్‌, చాందినీ దువ్వూరి, చిరంజీవి గల్లా, రవి కాకర, సతీశ్‌ మచ్చ సహకరించారు. నిమజ్జనం సందర్భంగా హెలికాప్టర్‌ పైనుంచి వినాయకుడిపై కురిపించిన పూలవర్షం ప్రత్యేక ఆకర్షణగా నిలిచింది. గణపతి ఉత్సవాల సందర్భంగా చిన్నారులకు కాన్వాస్‌ పెయింట్‌ పోటీలు, ఇతర సాంస్కృతిక కార్యక్రమాలు నిర్వహించారు. విజేతలకు తెదేపా సీనియర్‌ నేత, మాజీ మంత్రి దేవినేని ఉమ, కాంగ్రెస్‌ రిప్రజెంటేటివ్‌ రాజా కృష్ణమూర్తి వారికి బహుమతులు అందజేశారు. 





దుబాయ్‌ లో ఘనంగా ఎన్టీఆర్‌ శత జయంతి వేడుకలు



దుబాయ్‌: యూఏఈ ఎన్‌ఆర్‌ఐ తెదేపా ఆధ్వర్యంలో ఎన్టీఆర్‌ శత జయంతి వేడుకలు ఘనంగా జరిగాయి. దేశవిదేశాల్లోని తెలుగు వారికి గౌరవం లభించడానికి ప్రధాన కారణం ఎన్టీఆర్‌ అని వక్తలు కొనియాడారు. సంస్కరణల రూపంలో తెలుగు ప్రజలకు మంచి చేసిన మహాపురుషుడని పేర్కొన్నారు. తెలుగు యువత నాయకుడు కందుల దుర్గాప్రసాద్ మాట్లాడుతూ.. ‘‘రాజధాని లేకుండా ఆంధ్రప్రదేశ్‌ను జగన్‌ అప్పులపాలు చేశారు. యువతకు ఉద్యోగ అవకాశాలు లేకుండా రాష్ట్రాన్ని భ్రష్టు పట్టించారు. జగన్‌ను ఓడించి తెదేపా అధినేత చంద్రబాబు నాయుడును ముఖ్యమంత్రిని చేసేవరకు ప్రవాసాంధ్రులు శక్తివంచనలేకుండా పోరాడాలి. లోకేశ్‌ ఆదేశాల మేరకు త్వరలో యూఏఈ ప్రవాస తెదేపా కమిటీలను ప్రకటిస్తాం’’ అని తెలిపారు. పార్టీ పటిష్టత, భవిష్యత్తులో చేపట్టబోయే కార్యక్రమాల గురించి చర్చించారు. షార్జా ఇండియన్‌ అసోసియేషన్‌ అధ్యక్షుడు ఈపీ జాన్సన్, ప్రిన్స్‌ ఎలవర్సన్‌, రావిళ్ల రమేశ్‌ బాబు అతిథులుగా హాజరయ్యారు. కార్యక్రమంలో నితిన్‌ బొల్లినేని, ఉదయ్‌ శంకర్‌ కాట్రగడ్డ, కుమార్‌, వినోద్ కుమార్, పూల హరి, అరే గోపి నాయుడు, శ్రీనివాస్, గౌతమ్‌ కుమార్‌, దిలీప్‌ తదితరులు పాల్గొన్నారు.





TANA: కొవిడ్‌ సేవలకు గుర్తింపు.. ‘తానా’కు రెడ్‌క్రాస్‌ సేవా పతకాలు



ఇంటర్నెట్‌ డెస్క్‌: తెలుగు అసోసియేషన్‌ ఆఫ్‌ నార్త్‌ అమెరికా (TANA) కీర్తి కిరీటంలో మరో కలికితురాయి. కొవిడ్‌ రెండో వేవ్‌ సమయంలో రెండు తెలుగు రాష్ట్రాల్లో బాధితులకు అందించిన విశేష సేవలకు గుర్తింపుగా తానాతోపాటు సంఘం కార్యవర్గ సభ్యురాలు శిరీష తూనుగుంట్లకు రెడ్‌క్రాస్‌ విశిష్ట సేవా పతకం వరించింది. విజయవాడ వేదికగా నిర్వహించిన పురస్కార ప్రదానోత్సవంలో ఆంధ్రప్రదేశ్‌ గవర్నర్‌ బిశ్వభూషణ్‌ హరిచందన్‌ ఈ పతకాలు అందజేశారు. తానా తరఫున సంఘం టీమ్స్‌ స్క్వేర్‌ ఛైర్‌ కాకర్ల సురేశ్‌, శిరీష తూనుగుంట్ల తరఫున ఆమె తండ్రి మిట్టపల్లి పాండురంగారావు ఈ పతకాన్ని స్వీకరించారు.

కొవిడ్‌ రెండో వేవ్‌ సమయంలో బాధితులకు ఆస్పత్రి పడకలు, ఆక్సిజన్‌ సిలిండర్లు‌, మందుల లభ్యత తదితర వివరాల అందజేతలో ‘తానా’ విశేష కృషి చేసింది. సంఘం ఆనాటి అధ్యక్షులు జయశేఖర్ తాళ్లూరి నేతృత్వంలో ఎగ్జిక్యూటివ్ ప్రెసిడెంట్ అంజయ్య చౌదరి ఆధ్వర్యంలో కార్యవర్గం మొత్తం రంగంలోకి దిగింది. ఈ సేవా కార్యక్రమ నిర్వహణలో కార్యవర్గ సభ్యురాలు శిరీష తూనుగుంట్ల కీలకంగా వ్యవహరించారు. ఈ క్రమంలోనే ప్రత్యేకంగా వెబ్‌సైట్‌ను అందుబాటులోకి తీసుకురావడంతోపాటు 24 గంటలు అందుబాటులో ఉండే హెల్ప్‌లైన్‌నూ ఏర్పాటు చేశారు.

ఆంధ్రప్రదేశ్‌లో రెడ్‌క్రాస్ సొసైటీ ప్రెసిడెంట్ డాక్టర్ శ్రీధర్‌రెడ్డి సమన్వయంతో 40 వేల మెడికల్ కిట్లు, 650 ఆక్సిజన్ కాన్సంట్రేటర్‌లు, 120 వెంటిలేటర్స్ పంపిణీ చేసింది. నిత్యవసర సరకులు, మాస్కులు, ఇతరత్రా సామగ్రి అందజేసి ఎంతో మందిని ఆదుకుంది. ఈ సేవలకు గుర్తింపుగా రెడ్‌క్రాస్‌ సొసైటీ.. తానా సంస్థకు, శిరీష తూనుగుంట్లకు విశిష్ట సేవా గోల్డ్ మెడల్స్ ప్రకటించింది. విదేశాల్లో ఉంటూ.. మాతృదేశంలో ప్రజలకు ఆపద, అవసరాల్లో మేమున్నామని ముందుకొచ్చిన సేవామూర్తులకు దక్కిన గుర్తింపు ఇదని పలువురు ప్రశంసిస్తున్నారు.



Boris Johnson: సునాక్‌ వద్దు... మరెవరినైనా ఎన్నుకోండి

మద్దతుదారులకు బోరిస్‌ జాన్సన్‌ ఉద్బోధ!
రిషి తనకు ద్రోహం చేశాడంటూ ప్రచారం...



లండన్‌: బ్రిటన్‌ ప్రధాని ఎన్నికలో మాజీ ఆర్థిక మంత్రి రిషి సునాక్‌ను ఎలాగైనా ఓటమిపాలు చేయాలని తాత్కాలిక ప్రధాని బోరిస్‌ జాన్సన్‌ అంతర్గతంగా ప్రచారం చేస్తున్నట్టు సమాచారం. సునాక్‌ను తప్ప.. మరెవరినైనా బలపరచండని తన వర్గం ఎంపీలకు జాన్సన్‌ సూచించినట్టు తెలుస్తోంది. తనపై అభియోగాలు రావడం, పలువురు మంత్రులు రాజీనామా చేయడంతో... అధికార కన్జర్వేటివ్‌ పార్టీకి చెందిన జాన్సన్‌ ఈనెల 7న ప్రధాని పదవికి రాజీనామా చేసిన సంగతి తెలిసిందే. అయితే- రిషి తనకు ద్రోహం చేశారని, ఆయన కారణంగానే సొంత పార్టీ నేతలు కూడా తనకు దూరమయ్యారని బోరిస్‌ ఆగ్రహంతో ఉన్నట్టు చెబుతున్నారు. తదుపరి ప్రధానిగా ఎవరు ఉండాలన్న విషయంలో తలదూర్చబోనని, బరిలో ఉన్న ఏ అభ్యర్థినీ బలపరచనని జాన్సన్‌ బహిరంగంగా వెల్లడించినా... సునాక్‌ ఎట్టి పరిస్థితుల్లోనూ ప్రధాని కాకూడదంటూ తన మద్దతుదారులతో ఆయన మంతనాలు సాగిస్తున్నట్టు ‘ద టైమ్స్‌’ కథనం పేర్కొంది. విదేశాంగమంత్రి లిజ్‌ ట్రస్‌ లేదంటే జాకబ్‌ రీస్‌, డోరిస్‌, పెన్నీ మోర్డాంట్‌లలో ఎవరో ఒకరికి మద్దతివ్వాలని ఆయన సూచించినట్టు తెలిపింది.

వ్యక్తిగత ద్వేషంతోనే..?

10 డౌనింగ్‌ స్ట్రీట్‌ రిషిని వ్యక్తిగతంగా ద్వేషిస్తోందని, బోరిస్‌ను పదవి నుంచి తప్పించేందుకు సునాక్‌ కొన్ని నెలలుగా ప్రయత్నాలు చేసినట్టు భావిస్తోందని టైమ్స్‌ కథనం పేర్కొంది. ‘‘సునాక్‌ను ఓడించేందుకు బోరిస్‌ పట్టుదలతో ఉన్నట్టు జరుగుతున్న ప్రచారం ఉత్తదే. అయితే, రిషి తనకు ద్రోహం చేశాడన్న బాధ మాత్రం ప్రధానికి ఉంది’’ అని ఆయన సన్నిహితుడొకరు వ్యాఖ్యానించారు. 

అమెరికాలో మరోసారి కాల్పుల కలకలం.. ముగ్గురి మృతి



వాషింగ్టన్‌: అగ్రరాజ్యం అమెరికాలో మరోసారి కాల్పులు కలకలం రేపాయి. మిసిసిపీలో దుండగులు కాల్పులకు తెగబడటంతో ముగ్గురు మృతిచెందారు. మరో నలుగురికి తీవ్రగాయాలు కాగా.. ఒకరి పరిస్థితి విషమంగా ఉంది. మిసిసిపీ గల్ఫ్‌పోర్ట్‌లో నూతన సంవత్సర వేడుకల్లో ఈ ఘటన చోటు చేసుకుంది. దుండగులు ఒక్కసారిగా పౌరులపై కాల్పులు జరిపినట్లు పోలీసులు వెల్లడించారు.

ఘనంగా ‘సింగపూర్‌ తెలుగు సమాజం’ మే డే వేడుకలు



సింగపూర్‌: మే 1న అంతర్జాతీయ కార్మిక దినోత్సవ వేడుకలు సింగపూర్ తెలుగు సమాజం ఆధ్వర్యంలో ఘనంగా జరిగాయి. దాదాపు 1200 మంది స్థానిక తెలుగు కార్మికులను వివిధ డార్మెటరీలలో కలుసుకొని అందరికీ ప్రత్యేకంగా తయారు చేయించిన రుచికరమైన బిర్యానీ అందజేసినట్టు నిర్వాహకులు తెలిపారు. అలాగే, కరోనా వైరస్‌ ప్రభావంతో రెండేళ్ల తర్వాత కార్మికులను కలుసుకొని వారి బాగోగులను తెలుసుకొని ఆత్మస్థైర్యాన్ని నింపారు. ప్రముఖ గేయ రచయిత చంద్రబోస్‌, సంగీత దర్శకుడు వందేమాతరం శ్రీనివాస్‌తో పాటు సింగపూర్‌ తెలుగు సమాజం పూర్వ, ప్రస్తుత కార్యవర్గ సభ్యులంతా కార్మిక సోదరులందరికీ శుభాకాంక్షలు చెప్పారు.



ఈ సందర్భంగా సింగపూర్ తెలుగు సమాజం అధ్యక్షుడు కోటిరెడ్డి మాట్లాడుతూ.. తెలుగు కార్మిక సోదరులకు ఎప్పుడు ఏ సమస్య వచ్చినా సింగపూర్ తెలుగు సమాజం ఎల్లప్పుడూ వారికి అండగా ఉందన్నారు. రేయింబవళ్లు తేడా లేకుండా తనతో పాటు తన కార్యవర్గం ఎప్పుడూ వారికి అండగా ఉంటామని మరోసారి భరోసా ఇచ్చారు. రెండేళ్ల తర్వాత అందరినీ భౌతికంగా కలుసుకోవడం ఎంతో ఆనందంగా ఉందన్నారు. ఎలాంటి క్లిష్టపరిస్థితుల్లోనైనా అంతా ధైర్యంగా, కలిసికట్టుగా ఉంటూ చేతనైనంతలో సహాయం చేద్దామని ఈ సందర్భంగా ఆయన పిలుపునిచ్చారు.



కుటుంబాలకు దూరంగా నివసిస్తున్న 1200 మంది కార్మికులకు స్థానిక రెస్టారంట్ల సహకారంతో బిర్యానీ బాక్సులు అందించినట్టు సింగపూర్‌ తెలుగు సమాజం ఉపాధ్యక్షులు, కార్యక్రమ నిర్వాహకులు కిరిచేటి జ్యోతీశ్వర్‌ రెడ్డి తెలిపారు. అన్ని వేళలా కార్మిక సోదరులకు అండగా ఉంటూ ఈనాటి కార్యక్రమాన్ని పర్యవేక్షించి విజయవంతం కావడానికి  సహకరించిన కార్యవర్గ సభ్యులు పోతగాని నరసింహగౌడ్‌, నాగరాజుల సేవలను ఈ సందర్భంగా కార్యవర్గ సభ్యులు అభినందించారు. ఈ కార్యక్రమానికి  హాజరైన తెలుగువారికి, సాంస్కృతిక కార్యక్రమాల్లో పాల్గొన్న ప్రతి ఒక్కరికీ, ఈ కార్యక్రమం విజయవంతం కావడానికి శ్రమించిన కార్యవర్గ సభ్యులు, దాతలు, సహకరించిన రెస్టారంట్‌ యాజమాన్యాలకు సింగపూర్‌ తెలుగు సమాజం కార్యదర్శి సత్య చిర్ల కృతజ్ఞతలు తెలిపారు.



Heavy Rain: టెనెసీలో వినాశనం.. ఒకే రోజు 43 సెంటీమీటర్ల వర్షం



వేవర్లీ: అమెరికాలో కుండపోత వర్షాలు వినాశనం సృష్టించాయి. టెనెసీ రాష్ట్రాన్ని గత రెండు రోజులుగా విలయంలా ముంచెత్తాయి. ఇక్కడి హంప్రేస్‌ కౌంటీలో 24 గంటల వ్యవధిలో రికార్డు స్థాయిలో 43 సెంటీమీటర్ల వర్షపాతం నమోదైంది. అకస్మాత్తు వరదల్లో మృతిచెందిన వారి సంఖ్య సోమవారానికి 22కు చేరింది. పదుల సంఖ్యలో జనం గల్లంతయ్యారు. వరద నుంచి బయటపడే క్రమంలో ఓ తండ్రి భుజాలపై ఎక్కించుకున్న 7 నెలల కవల పిల్లలు కొట్టుకుపోవడం కలిచివేసింది. వందలాది ఇళ్లు కూలిపోయాయి. 

న్యూయార్క్‌కు తప్పిన ముప్పు

అమెరికాలో పలు రాష్ట్రాలను బెంబేలెత్తించిన హెన్రీ తుపాను బలహీనపడింది. ఈశాన్య దిశలోనే కేంద్రీకృతమై, మసాసుసెట్స్‌ వైపు మళ్లడంతో న్యూయార్క్‌ ఊపిరి పీల్చుకుంది.  

Pravasi Bharatiya Divas: ఏ దేశమేగినా..

ఈ రోజు ప్రవాస భారతీయుల దినోత్సవం

ప్రవాస భారతీయులు అనగానే... సత్యనాదెళ్ల, సుందర్‌ పిచాయ్‌... లాంటి పేర్లే ఎక్కువగా వినిపిస్తాయి. కానీ వాళ్లే కాదు, ప్రపంచమంతా విస్తరించారు మనవాళ్లు. కొన్నిచోట్ల ఆర్థిక రంగానికి ఆయువుపట్టుగా నిలిస్తే... ఇంకొన్ని దేశాల్లో రాజకీయాల్ని శాసించే స్థితిలో ఉన్నారు. ఎక్కడ ఉన్నా, ఏ స్థాయిలో ఉన్నా మన సంస్కృతీ, సంప్రదాయాల్నీ ఎలుగెత్తి చాటుతూనే ఉన్నారు. ‘ప్రవాస భారతీయుల దినోత్సవం’ సందర్భంగా మనమంతా గర్వపడే ఆ విషయాలేంటో చూద్దామా!

భారతీయ విదేశాంగ మంత్రిత్వ శాఖ లెక్కల ప్రకారం 2020 నాటికి విదేశాల్లోని ప్రవాస భారతీయులు, భారతీయ మూలాలున్న వారి సంఖ్య మొత్తం 3.2 కోట్లు. ఇందులో భారతీయ పౌరసత్వం ఉన్నవారు దాదాపు 1.4 కోట్లు, భారతీయ సంతతి వారు 1.8 కోట్లు.

* ఐరాస లెక్కల ప్రకారం ప్రపంచంలో ఇప్పటివరకూ అత్యధికంగా వలస వెళ్లింది భారతీయులే. మన దేశం తర్వాత స్థానాల్లో మెక్సికో (1.1కోట్లు), రష్యా (1.1కోట్లు), చైనా (కోటి), సిరియా (80లక్షలు) దేశాలున్నాయి.

* ఇండియా వెలుపల అత్యధికంగా మనవాళ్లు నివసిస్తున్న దేశం అమెరికా. అక్కడ 44.60లక్షల మంది ఉన్నారు. వారిలో 12 లక్షల 80 వేల మంది ప్రవాసులు, 31 లక్షల 80 వేల మంది భారత సంతతికి చెందినవాళ్లు.

* అత్యధికంగా ప్రవాస భారతీయులున్న దేశాలు... యూఏఈ (34లక్షలు), సౌదీ అరేబియా(దాదాపు 26లక్షలు), అమెరికా(12.80 లక్షలు). తర్వాతి స్థానాల్లో కువైట్‌, ఖతార్‌, ఒమన్‌, నేపాల్‌, యూకే దేశాలున్నాయి.

* మారిషస్‌లో 66శాతం జనాభా భారతీయ మూలాలున్నవారే.

* ప్రపంచంలో అత్యధికంగా స్వదేశానికి డబ్బు పంపిస్తున్న వారిలో మొదటిస్థానంలో ఉన్నది మనవాళ్లే. ప్రపంచబ్యాంకు లెక్కల ప్రకారం 2020-21 ఏడాదిలో భారత్‌కు ప్రవాసులు పంపిన మొత్తం రూ.6.4 లక్షల కోట్లు.



మినీ ఇండియాలు!

ప్రపంచంలో ఏ మూలకెళ్లినా భారత్‌ ప్రభావం ఉంటుంది. అచ్చంగా మన సంస్కృతీ, సంప్రదాయాలూ, రుచులతో ‘మినీ ఇండియా’లుగా పేరు తెచ్చుకున్న కొన్ని ప్రదేశాలున్నాయి.

* సౌతాల్‌, లండన్‌: యాభై వేలకుపైగా భారతీయులు ఉండే ఈ ప్రాంతాన్ని మినీ ఇండియాగా పిలుస్తారు. ఇక్కడ గురుద్వారా, దేవాలయం కొలువుదీరి ఉన్నాయి. దీపావళీ, హోలీలాంటి మన పండుగల్ని ఘనంగా నిర్వహిస్తుంటారు.

* లిటిల్‌ ఇండియా, కౌలాలంపూర్‌: మలేసియా రాజధాని కౌలాలంపూర్‌లోని బ్రిక్‌ఫీల్డ్స్‌ ప్రాంతాన్ని లిటిల్‌ ఇండియాగా పిలుస్తారు. ఇక్కడి స్థానికుల్లో ఎక్కువమంది భారతీయ మూలాలున్నవారే. భారత్‌లో దొరికే ప్రతి వస్తువూ ఇక్కడ లభిస్తుంది. ఈ ప్రాంతంలో నడుస్తుంటే భారతీయ వీధుల్లో తిరిగినట్టే ఉంటుందంటారు.

* డెవాన్‌ ఎవెన్యూ, షికాగో: అమెరికాలోని షికాగో నగరంలో ఉన్న ఈ ప్రాంతానికి వెళ్తే పెద్ద ఎత్తున భారతీయ రెస్టరెంట్లే కాదు... చీరల దుకాణాలూ అత్యధికంగా ఉంటాయి.

* లిటిల్‌ ఇండియా, సింగపూర్‌: మన దేశ సంస్కృతి కనిపించే ఈ ప్రాంతంలో భారతీయ రెస్టరెంట్లూ, దుకాణ సముదాయాలూ చాలా ఎక్కువ. అన్నిరకాల రుచులూ దొరుకుతాయి.

* రూ దు ఫాబొ, ప్యారిస్‌: ప్రపంచ ఫ్యాషన్‌ రాజధాని ప్యారిస్‌కి వెళ్లిన మనవాళ్లు తప్పనిసరిగా సందర్శించే ప్రాంతం రూ దు ఫాబొ. అక్కడ భారతీయులకు అవసరమైన దేశీ సరకులే కాదు, ప్యారిస్‌ ఫ్యాషన్లు అద్దిన దుస్తులూ దొరుకుతాయి. 







US Visa: అమెరికాలో చదువులకు ‘వీసా’వహుల ఎదురుచూపులు..!

రెండో దఫా స్లాట్ల విడుదల ఎప్పుడో..



ఈనాడు, హైదరాబాద్‌: అమెరికా వీసా అపాయింట్‌మెంటు స్లాట్ల విడుదలకు అధికసంఖ్యలో విద్యార్థులు ఎదురు చూస్తున్నారు. గత నెలలో విడుదలైన స్లాట్లు గంటల వ్యవధిలోనే నిండిపోయాయి. ఇంకా తెలంగాణ, ఆంధ్రప్రదేశ్‌ రాష్ట్రాలకు చెందిన వేల సంఖ్యలో విద్యార్థులు దరఖాస్తు చేసుకోవాల్సి ఉంది. ప్రస్తుత సీజన్‌ కోసం గతనెల 29వ తేదీన అమెరికా ప్రభుత్వం దిల్లీలోని రాయబార కార్యాలయంతోపాటు ముంబై, చెన్నై, కోల్‌కతా, హైదరాబాద్‌లోని కాన్సులేట్ల పరిధిలో స్లాట్లను విడుదల చేసింది. హైదరాబాద్‌ కాన్సులేట్‌ పరిధిలో ఇవి క్షణాల్లో భర్తీ అయ్యాయి. ఇతర ప్రాంతాల్లోనూ గంటల వ్యవధిలోనే పూర్తయ్యాయి. అప్పటి నుంచి విద్యార్థులు స్లాట్ల కోసం నిరీక్షిస్తున్నారు. రెండు దఫాలుగా వీసా స్లాట్లు జారీ చేస్తామని దిల్లీలోని అమెరికా రాయబార కార్యాలయం గతంలో ప్రకటించింది. చివరిదశలో వీసా దరఖాస్తు తిరస్కరణకు గురైన వారికీ అవకాశం కల్పిస్తామని వెల్లడించింది. తరగతుల సమయం సమీపిస్తున్న నేపథ్యంలో.. స్లాట్లకు నిర్దిష్ట తేదీని ప్రకటించకపోవడంతో ఎప్పుడు విడుదల చేస్తారోనన్న ఆందోళన విద్యార్థుల్లో వ్యక్తమవుతోంది. కొందరికి ఆయా విశ్వవిద్యాలయాల నుంచి ప్రవేశార్హతకు సంబంధించిన ‘ఐ-20’ పత్రాలు ఆలస్యంగా రావడం కూడా వీసా స్లాట్ల ఆశావహులు ఎక్కువగా ఉండటానికి ఒక కారణమని కన్సల్టెంట్లు చెబుతున్నారు. ఈనెల మొదటి, రెండో వారాల్లో ‘ఐ-20’ పత్రాలు కొందరు విద్యార్థులకు అందాయి. అమెరికాలోని విశ్వవిద్యాలయాలు వీటిని జారీచేసే ప్రక్రియలో ఈదఫా కొంత జాప్యం జరగడంతో ఎక్కువమంది విద్యార్థులు తొలి విడత వీసా అపాయింట్‌మెంట్లు పొందలేకపోయారని వరల్డ్‌వైడ్‌ ఎడ్యుకేషన్‌ కన్సల్టెంట్స్‌ మేనేజింగ్‌ పార్టనర్‌ వెంకటేశ్వరరెడ్డి ఉడుముల ‘ఈనాడు’తో చెప్పారు. సాధారణంగా బీటెక్‌ పూర్తి చేసుకున్న వారితోపాటు 6 నెలల నుంచి ఏడాది పాటు ఉద్యోగం చేసిన వారు కూడా ఎక్కువ సంఖ్యలో ఈదఫా అమెరికాలో ఉన్నత చదువులకు దరఖాస్తు చేసుకున్నారు. గురువారం స్వల్ప సంఖ్యలో జారీ చేసిన వీసా స్లాట్లు సైతం క్షణాల్లో అయిపోయాయి.

నెలాఖరులో విడుదలయ్యేనా?

రెండో విడత వీసా ఇంటర్వ్యూ తేదీలు ఈ నెల చివరిలో లేదా వచ్చే నెల మొదటి వారంలో విడుదల చేసే అవకాశం ఉందని అంచనా వేస్తున్నారు. గత నెలలో 29న విడుదల చేసిన నేపథ్యంలో రెండో విడత స్లాట్లు కూడా అదే సమయానికి విడుదల కావచ్చని భావిస్తూ ఎదురు చూస్తున్నారు.

H1b Visa: మార్చి 1 నుంచి హెచ్‌1బీ వీసా దరఖాస్తుల స్వీకరణ



వాషింగ్టన్‌: భారతీయులు ఎంతో ఆసక్తిగా ఎదురుచూసే హెచ్‌1బీ వీసాల దరఖాస్తు ప్రక్రియ మార్చి 1 నుంచి ప్రారంభం కానుంది. 2023-24 ఆర్థిక సంవత్సరానికి ఈ వీసాలు జారీ చేయనున్నారు. ‘మార్చి 17లోపు రావాల్సినన్ని దరఖాస్తులు వచ్చేస్తే.. లాటరీ ద్వారా ఎంపిక చేసి వీసాలు జారీ చేస్తాం. ఒకవేళ రాకపోతే పక్కాగా రిజిస్ట్రేషన్లు సమర్పించిన అందరికీ వీసాలు ఇస్తాం.’ అని యూఎస్‌ పౌరసత్వ, ఇమిగ్రేషన్‌ సేవల (యూఎస్‌సీఐఎస్‌) సంస్థ ప్రకటించింది. సంవత్సరానికి 85 వేల హెచ్‌1బీ వీసాలను అమెరికా జారీ చేస్తుంది. ఇందులో 20 వేల వీసాలను తమ దేశంలో అడ్వాన్స్‌ డిగ్రీలు చేసిన వారికి మాత్రమే ఇస్తుంది.

సింగపూరులో ఘనంగా ఒంగోలు తెలుగు తేజం  భరతనాట్య రంగప్రవేశం



సింగపూర్‌: ప్రకాశం జిల్లా మైనంపాడు గ్రామ గుడిదేని సాయి తేజస్వి భరతనాట్య రంగప్రవేశం సింగపూర్ లో ఘనంగా జరిగింది. ప్రాచీన నాట్య కళలకు ప్రోత్సాహం కరవైన ఈ రోజుల్లో, ఈ తెలుగు తేజం ప్రదర్శించిన తీరు ఆద్యంతం అలరించింది. ఆగస్టు 13వ తేదీన సింగపూర్‌లోని నేషనల్ యూనివర్సిటీ సాంస్కృతిక కేంద్రంలో ఘనంగా జరిగిన ఈ కార్యక్రమంలో సాయి తేజస్వి  ప్రేక్షకులను తన నాట్యకౌశలంతో మెప్పించింది. ఖ్యాతిశ్రీ ఆలపించిన గణేశ ప్రార్థనా గీతంతో కార్యక్రమం మొదలు కాగా, విష్ణు ఆవాహనంతో నృత్యప్రదర్శన ప్రారంభమై, వర్ణం, పదం, అభంగ్, జావళి, థిల్లాన నాట్య అంశాలతో నృత్యప్రదర్శన అత్యంత ఆకర్షణీయంగా, కనులవిందుగా సాగింది. తన హావభావాలతో, నాట్య భంగిమలతో మూడు గంటలపాటు ప్రేక్షకులను మంత్ర ముగ్దులను చేసింది. గురువు శ్రీలిజీ శ్రీధరన్ నృత్యాలకు సుందరంగా రూపకల్పన చేశారు. గౌరవ అతిథిగా విచ్చేసిన పద్మశ్రీ గ్రహీత, కూచిపూడి గురువర్యులు పద్మజా రెడ్డి సాయితేజస్విని దీవించారు. ప్రత్యేక అతిథులుగా సింగపూర్ ఇండియన్ ఫైన్ ఆర్ట్స్ కోశాధికారి వెంకట్ పద్మనాథన్, కళాక్షేత్ర గురువర్యులు సీతారాజన్, ఆత్మీయ అతిథులుగావిదూషి డా.ఎమ్.ఎస్. శ్రీలక్ష్మి, శ్రీ సాంస్కృతిక కళాసారథి అధ్యక్షులు కవుటూరు  రత్నకుమార్, సామాజిక కార్యకర్త సునీత రెడ్డి, సాయి తేజస్వికి  కుటుంబ సభ్యులు హాజరై ఆమెకు ఆశీస్సులు అందించారు.









AstraZeneca: ఆస్ట్రాజెనెకా రెండో డోసుతో..అదనంగా రక్తం గడ్డకట్టే ముప్పులేదు

తాజా అధ్యయనంలో వెల్లడి



లండన్‌: ఆస్ట్రాజెనెకా కొవిడ్‌-19 వ్యాక్సిన్‌ రెండో డోసు తీసుకున్నవారిలో అదనంగా రక్తం గడ్డకట్టే ముప్పు ఉండదని బ్రిటన్‌కు చెందిన ఔషధ, ఆరోగ్య ఉత్పత్తుల నియంత్రణ సంస్థ (ఎంహెచ్‌ఆర్‌ఏ) ధ్రువీకరించింది. భారత్‌లో కొవిషీల్డ్‌ పేరుతో సీరం ఇన్‌స్టిట్యూట్‌ ఈ టీకాను తయారు చేస్తోంది. ఆస్ట్రాజెనెకా తొలిడోసు వ్యాక్సిన్‌ తీసుకున్న కొందరిలో స్వల్పంగా రక్తం గడ్డకట్టడం, ప్లేట్‌లెట్స్‌ పడిపోవడం (థ్రోంబోసైటోపెనియా సిండ్రోమ్‌తో కూడిన థ్రోంబోసిస్‌-టీటీఎస్‌) తలెత్తుతున్నట్టు గుర్తించారు. దీంతో పలు దేశాలు ఈ టీకా వినియోగంపై వెనకడుగు వేస్తున్నాయి. ఈ సమస్యపై దృష్టి సారించిన ఎంహెచ్‌ఆర్‌ఏ... తొలి, మలి డోసు తీసుకున్న ఎంతమందిలో టీటీఎస్‌ తలెత్తుతోందన్న దానిపై అధ్యయనం సాగించింది. ప్రపంచ వ్యాప్తంగా ఔషధాలు, టీకాల కారణంగా ఎంతమందిలో టీటీఎస్‌ తలెత్తుతోందన్న ఆరోగ్య భద్రత వివరాలను విశ్లేషించింది. ఆస్ట్రాజెనెకా మొదటి డోసు తీసుకున్న 10 లక్షల మందిలో 8.1 మందికి వ్యాక్సిన్‌ కారక థ్రోంబోటిక్‌ థ్రోంబోసైటోపెనియా తలెత్తగా, రెండో డోసు తీసుకున్నవారిలో 2.3 మందిలోనే ఈ సమస్య అత్యంత స్వల్పంగా కనిపిస్తున్నట్టు గుర్తించింది.

‘‘మా కొవిడ్‌-19 వ్యాక్సిన్‌ తీసుకున్న తర్వాత టీటీఎస్‌ సంభవించేందుకు నిర్దిష్ట కారణాలేవీ లేవు. అయినా, దుష్ప్రభావాలకు సంబంధించి మా పరిశోధనలు కొనసాగుతాయి. ఒకవేళ ఎవరిలోనైనా రక్తం గడ్డకట్టే పరిస్థితి తలెత్తితే తక్షణ చికిత్సతో దాన్ని అధిగమించవచ్చు’’ అని ఆస్ట్రాజెనెకా పేర్కొంది. ఆస్ట్రాజెనెకా, ఆక్స్‌ఫర్డ్‌ విశ్వవిద్యాలయాలు సంయుక్తంగా అభివృద్ధి చేసిన ఈ వ్యాక్సిన్‌కు 80కు పైగా దేశాలు అత్యవసర వినియోగానికి అనుమతులిచ్చాయి. 

1985 నాటి ఎయిరిండియా పేలుళ్ల కేసులో నిర్దోషి.. దారుణ హత్య



టొరొంటో: దాదాపు 35 సంవత్సరాల క్రితం ఎయిరిండియా విమానాన్ని ఉగ్రవాదులు పేల్చేసిన కేసులో నిర్దోషిగా తేలిన ఓ సిక్కు నేత.. కెనడాలో దారుణ హత్యకు గురయ్యారు. 75 ఏళ్ల రిపుదమన్‌ సింగ్‌ మాలిక్‌ను సర్రే ప్రాంతంలో కొందరు దుండగులు గురువారం టార్గెట్‌ చేసి మరీ చంపేసినట్లు కెనడా పోలీసులు వెల్లడించారు.

మాలిక్‌ తన కారులో వెళ్తుండగా అడ్డగించిన దుండగులు అతడిపై కాల్పులు జరిపారు. ఈ ఘటనలో తీవ్రంగా గాయపడిన మాలిక్‌ అక్కడికక్కడే మృతిచెందాడు. తొలుత మృతుడిని పోలీసులు గుర్తించలేదు. ఆ తర్వాత మాలిక్‌ను హత్య చేసినట్లు అతడి కుమారుడు జస్ప్రీత్‌ మాలిక్‌ ఫేస్‌బుక్‌లో వెల్లడించారు. అయితే ఎయిరిండియా బాంబు పేలుళ్ల కేసులో తన తండ్రి నిర్దోషిగా తేలినప్పటికీ.. అతడిని నిందితుడిగానే చూస్తున్నారని జస్ప్రీత్‌ ఆవేదన వ్యక్తం చేశారు. ప్రస్తుత హత్యకు.. పేలుళ్ల ఘటనకు ఎలాంటి సంబంధం లేదన్నారు. అయితే మాలిక్‌ హత్యపై భిన్నాభిప్రాయాలు వ్యక్తమవుతున్నాయి. అతడు ఓ వివాదాస్పద వ్యక్తి అని, పలువురితో వ్యక్తిగత కక్షలు ఉన్నట్లు వార్తలు వినిపిస్తున్నాయి. మాలిక్‌ కెనడాలో ప్రముఖ వ్యక్తుల్లో ఒకరు. వాంకోవర్‌ కేంద్రంగా పనిచేసే ఖల్సా క్రెడిట్‌ యూనియన్‌కు అధ్యక్షుడిగా ఉన్నారు. ఈ యూనియన్‌లో 16వేల మంది సభ్యులున్నారు. దీంతో పాటు సర్రే, వాంకోవర్‌ ప్రాంతంలో పలు స్కూళ్లను నిర్వహిస్తున్నారు.

1985లో ఎయిరిండియా పేలుళ్ల ఘటన కెనడా చరిత్రలోనే గాక, విమాన ప్రమాదాల్లోనే అత్యంత భీకరమైన ఉగ్ర ఘటన. ఆ ఏడాది జూన్‌ 23న 329 మంది ప్రయాణికులు, సిబ్బందితో ఓ ఎయిరిండియా విమానం టొరొంటో నుంచి బాంబే(ఇప్పటి ముంబయి) బయల్దేరింది. మధ్యలో మాంట్రియల్‌ విమానాశ్రయంలో కాసేపు ఆగింది. అక్కడి నుంచి బయల్దేరి అట్లాంటిక్‌ సముద్రం మీద 31వేల అడుగుల ఎత్తులో ప్రయాణిస్తుండగా విమానం కార్గోలో ఓ సూట్‌కేస్‌లో అమర్చిన బాంబు పేలి విమానం తునాతునకలైంది. ఈ ఘటనలో విమానంలో ప్రయాణిస్తోన్న అందరూ మృతిచెందారు. మృతుల్లో 268 కెనడా పౌరులుండగా.. 24 మంది భారతీయులున్నారు.

1984లో స్వర్ణ దేవాలయంలో ఉగ్రవాదులున్నారన్న ఆరోపణలతో భారత ప్రభుత్వం సైన్యాన్ని పంపింది. ఈ ఘటనకు ప్రతీకారంగానే ఖలిస్థానీ అతివాదులు ఎయిరిండియా విమానాన్ని పేల్చేసినట్లు అప్పట్లో వార్తలు వచ్చాయి. ఈ ఘటనలో ఇంద్రజీత్‌ సింగ్‌ రేయాత్‌ అనే వ్యక్తిని దోషిగా తేలగా.. మాలిక్‌, మరో వ్యక్తి సరైన సాక్ష్యాధారాలు లేని కారణంగా 2005లో నిర్దోషులుగా బయటపడ్డారు.

అమెరికా వెళ్లినా కంప్యూటర్‌ సైన్సే

విదేశీ విద్యార్థుల్లో 21 శాతం మంది ఎంపిక అదే
భారతీయుల్లో 36.8 శాతం సీఎస్‌లోనే చేరిక



ఈనాడు, హైదరాబాద్‌: అమెరికాలో చదువుకునేందుకు వెళుతున్న విదేశీ విద్యార్థుల్లో అయిదోవంతుకు పైగా కంప్యూటర్‌ సైన్స్‌ కోర్సులోనే చేరుతున్నారు. ఆ సంఖ్య ఏటేటా పెరుగుతుండగా...మిగిలిన కోర్సుల్లో చేరే వారి సంఖ్య తగ్గిపోతోంది. అమెరికాలో విద్యకు వెళ్లే భారతీయ విద్యార్థుల్లో 36.8 శాతం మంది కంప్యూటర్‌ సైన్సే చదువుతున్నారు. తాజాగా అమెరికా ప్రభుత్వ సహకారంతో ఇంటర్నేషనల్‌ ఇన్‌స్టిట్యూట్‌ ఆఫ్‌ ఎడ్యుకేషన్‌ (ఐఐఈ) విడుదల చేసిన ఓపెన్‌ డోర్స్‌-2022 నివేదిక ద్వారా ఆ విషయం స్పష్టమవుతోంది. దాని ప్రకారం 2021-22లో అమెరికాలో అనేక దేశాలకు చెందిన 9.48 లక్షల మంది చదువుతున్నారు. వారిలో కంప్యూటర్‌ సైన్స్‌ (సీఎస్‌)లో చేరేవారే 2 లక్షల మంది (21.10 శాతం). వారిలో చైనా నుంచి 67 వేల మంది, భారత్‌ నుంచి 73 వేల మంది ఉండటం గమనార్హం. అమెరికాలో ఐటీ, సాఫ్ట్‌వేర్‌ రంగంలో వేతనాలు అధికంగా ఉండటంతో భారత్‌తోపాటు ఇతర ఆసియా దేశాల వారు కంప్యూటర్‌ సైన్స్‌పై ఎక్కువగా ఆసక్తి చూపుతున్నారని ఐఎంఎఫ్‌ఎస్‌ కన్సల్టెన్సీ డైరెక్టర్‌ వేములపాటి అజయ్‌కుమార్‌ చెప్పారు. మున్ముందు ఆ కోర్సులో చేరే వారి సంఖ్య ఇంకా పెరుగుతుందని ఆయన తెలిపారు. ఏటా కంప్యూటర్‌ సైన్స్‌లో చేరే వారు పెరుగుతుండటంతో ఇంజినీరింగ్‌, బిజినెస్‌ అండ్‌ మేనేజ్‌మెంట్‌, ఇతర కోర్సుల్లో ప్రవేశాలు తగ్గుతున్నాయి. (అమెరికాలో కంప్యూటర్‌ సైన్స్‌ను ఇంజినీరింగ్‌గా కాకుండా విడిగా పరిగణిస్తున్నారు). 2020-21 వరకు అమెరికాలో చేరే విదేశీ విద్యార్థుల్లో మొదటి స్థానం ఇంజినీరింగ్‌దే. తొలిసారిగా 2021-22లో ఆ స్థానాన్ని కంప్యూటర్‌ సైన్స్‌ ఆక్రమించింది. బిజినెస్‌ అండ్‌ మేనేజ్‌మెంట్‌లో చేరి వారి సంఖ్య కూడా గణనీయంగా తగ్గుతున్నట్లు గణాంకాల ద్వారా వెల్లడవుతోంది.



భారతీయ విద్యార్థుల్లో అత్యధిక శాతం కంప్యూటర్‌ సైన్స్‌లోనే చేరుతున్నారు. అమెరికాలో 1,99,182 మంది విద్యార్థులు ఉండగా వారిలో 36.8 శాతం...అంటే మూడో వంతుకు మించి గణితం, కంప్యూటర్‌ సైన్సే చదువుతున్నారు. ఆ తర్వాత ఇంజినీరింగ్‌లో 29.60 శాతం, బిజినెస్‌-మేనేజ్‌మెంట్‌లో 13.30 శాతం, వైద్య విద్యలో 2.6 శాతం, ఫిజికల్‌/లైఫ్‌ సైన్సెస్‌లో 6.5 శాతం మంది ఉన్నారు. ఏటా ఇంజినీరింగ్‌లో చేరే వారి శాతం తగ్గుతుండగా...సీఎస్‌లో పెరుగుతోంది.





తెలుగు యువకుడికి శతాబ్ది పురస్కారం ప్రకటించిన అమెరికన్‌ యూనివర్సిటీ



ఇంటర్నెట్‌డెస్క్‌: తెలుగు యువకుడికి అరుదైన గౌరవం దక్కింది. అమెరికాలో 230 సంవత్సరాల చరిత్ర కలిగిన జార్జిటౌన్‌ యూనివర్సిటీ(వాషింగ్టన్‌ డీసీ)లోని ఫారిన్‌ సర్వీస్‌ స్కూలు శతాబ్ది పురస్కారానికి హైదరాబాద్‌ యువకుడు రాజా కార్తికేయ గుండును ఎంపిక చేసింది. తమ వద్ద చదువుకున్న విద్యార్థుల నుంచి ఐదుగురిని ఈ పురస్కారానికి ఎంపిక చేయగా.. వాళ్లలో రాజా కార్తికేయ ఒకరు. ప్రస్తుతం ఆయన ఐక్యరాజ్యసమితిలో దౌత్య వేత్తగా పనిచేస్తున్నారు. 

హైదరాబాద్‌లోని భారతీయ విద్యాభవన్‌, నిజాం కళాశాల పూర్వ విద్యార్థి అయిన రాజా కార్తికేయ.. ఐఐఎఫ్‌టీ (న్యూదిల్లీ) నుంచి ఎంబీఏ పూర్తిచేశారు. ఆ తర్వాత 2007-09లో జార్జిటౌన్‌ యూనివర్సిటీలోని వాల్ష్‌ స్కూల్‌ ఆఫ్‌ ఫారిన్‌ సర్వీస్‌ నుంచి ఎంఎస్‌ఎఫ్‌ఎస్‌ (మాస్టర్‌ ఆఫ్‌ సైన్స్‌ ఇన్‌ ఫారిన్‌ సర్వీస్‌) చేశారు. గత వందేళ్ల విద్యార్థుల నుంచి వంద మందికి పైగా పేర్లు ఈ అవార్డు పరిశీలనకు వచ్చాయి. వారిలో ఎంఎస్‌ఎఫ్‌ఎస్‌ కోర్సు పూర్తిచేసి నాయకత్వం, సృజనాత్మకత, విలువలు, సమాజ సేవ, మానవ సంబంధాలను ప్రామాణికంగా అభ్యర్థులను సెలెక్ట్‌ చేసినట్లు ఎంపిక కమిటీ తెలిపింది. 

ఎంపిక కమిటీలో పూర్వవిద్యార్థుల సంఘం ప్రతినిధులు, యూనివర్సిటీ అధ్యాపక ప్రతినిధులు ఉన్నారు. వారు అన్ని నామినేషన్లను క్షుణ్ణంగా పరిశీలించి ఐదుగురిని ఎంపిక చేసినట్లు ‘ఎంఎస్‌ఎఫ్‌ఎస్‌-100 ఇయర్స్‌’ కమిటీ ప్రకటించింది. ఈ ఏడాది డిసెంబర్‌లో నిర్వహించే ప్రత్యేక కార్యక్రమంలో ఐదుగురికి శతాబ్ది పురస్కారాన్ని ఎంపిక చేస్తామని తెలిపింది.

అంతరించిపోతున్న కళలకు ఊపిరిపోసేలా ‘తెలుగు నడక’



అమెరికా: డిజిటల్‌ యుగంలో ప్రపంచం శరవేగంగా మారిపోతోంది. కాలంతో పాటు మనిషి గమ్యం ఎరుగని రీతిలో పరుగులు తీస్తూనే ఉన్నాడు. మనిషి జీవన శైలిలో వస్తోన్న విప్లవాత్మకమైన మార్పుల కారణంగా మాతృభాషతో పాటు ఆచార వ్యవహారాలు, కళలు, వృత్తులు, జానపద రుచులు, అభిరుచులూ మారిపోతున్నాయి. ఈ కారణంగా తరతరాలుగా వస్తోన్న కళలు, సంస్కృతులు అనేకం మరుగున పడిపోతున్నాయి. అక్షర రూపం దాల్చిన కళలను భద్రపరిచే ప్రయత్నాలు చరిత్రలో కొంతవరకు జరిగినా.. అచ్చమైన తెలుగు జానపద కళారూపాలు, చేతివృత్తులను చారిత్రక విలువగా భద్రపరుచుకొనే అవకాశం ఇంచుమించూ లేదనే చెప్పాలి. ఈ నేపథ్యంలో అమెరికాలోని డెట్రాయిట్‌ తెలుగు సాహితీ సమితి (డీటీఎల్‌సీ) ఓ బృహత్తర ఉద్యమాన్ని చేపట్టింది. తెలుగు జాతి కళలను, జీవన విధానాలను భావితరాల కోసం భద్రపరిచే ఓ చారిత్రక బాధ్యతను తీసుకుంది. అంతరించిపోతున్న మన కళలు, సంస్కృతులను రికార్డు చేసి నవతరానికి అందించాలనే  సంకల్పంతో ‘తెలుగు నడక’ పేరుతో ఓ ప్రత్యేక క్యాంపెయిన్‌ను మొదలుపెట్టింది.

కొత్త సాంకేతికతను అందిపుచ్చుకొని దృశ్య, శ్రవణ రూపాల్లో అన్ని రకాల ప్రదర్శన కళలు, చేతి కళలు, కుల వృత్తులు, చేతి వృత్తులను జాగ్రత్తగా సేకరించి భావితరాల కోసం భద్రపరిచి అందరికీ అందుబాటులో ఉంచాలి సంకల్పంగా తీసుకుంది. ఇప్పటికే తెలుగు రాష్ట్రాల్లోని పలు చోట్ల మొదలుపెట్టి కొన్ని వీడియోలను రూపొందించారు. ఈ మహా కార్యానికి డెట్రాయిట్‌ తెలుగు సాహితీ సమితి ఆర్థిక సహాయం, దీర్ఘకాలిక ప్రయోజనాల పరిరక్షణ, నిర్వహణ బాధ్యతలను చూస్తుండగా.. దీనికి ప్రధాన సలహాదారు, నిర్వహణకర్తగా స.వెం. రమేశ్‌ వ్యవహరిస్తున్నారు. తెలుగు నడక (https://telugunadaka.in) క్యాంపెయిన్‌ భారత్‌లో నిర్వహించేందుకు సికింద్రాబాద్‌లోని లాభాపేక్షలేని సంస్థ వాటర్‌షెడ్‌ సపోర్ట్‌ సర్వీసెస్‌ అండ్‌ యాక్టివిటీస్‌ నెట్‌వర్క్‌ (WASSAN) సహకరిస్తుండగా.. మైరా మీడియా సాంకేతిక సహాయం అందిస్తోంది. విషయ సేకరణ కోసం పల్లెపల్లెకూ తిరిగే వారికి వేతనాలు, ఆయా కళలు, చేతి పనులు ప్రదర్శించే వారికి అయ్యే ఖర్చులు, ప్రదర్శనలు చేసేవారికి ఇచ్చే మొత్తం తప్ప మిగతా పనులన్నీ స్వచ్ఛంద సేవగానే జరుగుతున్నట్టు నిర్వాహకులు తెలిపారు. ఈ సేకరణలో భాగస్వాములు కావాలనుకొనేవారు డెట్రాయిట్‌ తెలుగు సాహితీ సమితిని సంప్రదించాలని విజ్ఞప్తి చేశారు. తెలుగు నడక ఉద్యమంలో భాగంగా రూపొందించిన కొన్ని వీడియోలను https://www.youtube.com/c/DetroitTeluguLiteraryClub/videos ఇక్కడ చూడొచ్చు. 

హ్యూస్టన్‌లో బతుకమ్మ వేడుకలు.. 4వేల మంది హాజరు!



ఇంటర్నెట్‌డెస్క్‌: తెలంగాణ సంస్కృతి, సంప్రదాయాలకు ప్రతీక అయిన బతుకమ్మ వేడుకలను అమెరికాలో ఘనంగా నిర్వహించారు. టెక్సాస్‌లోని హ్యూస్టన్‌ నగరంలో నిర్వహించిన సంబరాల్లో పెద్ద ఎత్తున తెలంగాణ వాసులు పాల్గొన్నారు. మహిళలు సంప్రదాయ దుస్తుల్లో బతుకమ్మలను పేర్చి ఆడిపాడారు. సుమారు 4వేల మంది ఈ వేడుకలకు హాజరైనట్లు అక్కడి నిర్వాహకులు తెలిపారు.

దిగ్విజయంగా సాగిన కెనడా-అమెరికా తెలుగు సాహితీ సదస్సు



ఇంటర్నెట్‌డెస్క్‌ : కెనడా-అమెరికా తెలుగు సాహితీ సదస్సు-2021 దిగ్విజయంగా సాగింది. సెప్టెంబర్‌ 25-26వ తేదీల్లో ఆన్‌లైన్‌ వేదికగా జరిగిన ఈ మహత్తర కార్యక్రమంలో 50% కెనడియన్ రచయితలు, 50% అమెరికా రచయితలు ఉత్సాహంగా పాల్గొన్నారు. కవితలు, కథలు, ప్రసంగాల రూపంలో తమ ప్రతిభని ప్రదర్శించారు. ఈ సదస్సుతో అమెరికా-కెనడా రచయితల మధ్య పరిచయాలు, సత్సంబంధాలు పెరిగి, ఉత్తర అమెరికా తెలుగు సాహిత్యం మరింత బలపడింది. మొదటి సారి సదస్సులో పాల్గొన్న అనేకమంది కెనడా రచయితలు తమ సంతోషాన్ని వ్యక్తం చేశారు.

సరిహద్దు గీతని చెరిపేస్తూ కెనడా-అమెరికా రచయితలందరూ ఎంతో సంబరంగా జరుపుకొన్న ఇలాంటి పండుగలు తరచూ జరగాలనీ.. మున్ముందు కూడా రెండు దేశాలూ కలిసి సదస్సులు నిర్వహించాలనీ అనేకమంది మిత్రులు, శ్రేయోభిలాషులూ ఆశాభావం వ్యక్తం చేశారు.



ఈ సదస్సును 12 వేదికలుగా విభజించారు. ప్రతి వేదిక నిర్వహకులు, సాంకేతిక నిపుణులు..  తమ వేదిక మీద ప్రసంగించాల్సిన అనేక మంది రచయితలతో కలిసి సమావేశాలు నిర్వహించారు. సందేహ నివృత్తి చేసి, జూం నిర్వహణలో అంతరాయం కలగకుండా, సభని సమర్థవంతంగా కొనసాగించారు. ఇక సభని అందంగా తీర్చిదిద్దడంలో జూం హోస్ట్ ప్రత్యేకమైన శ్రద్ధ కనబరిచారు. సదస్సుల విషయంలో అనుభవం లేని వారిని వేలు పట్టుకుని నడిపిస్తూ.. ఎంతో ఓర్పుతో  ప్రతి విషయాన్నీ వివరిస్తూ.. అతి క్లిష్టమైన విషయాలని సులభంగా పరిష్కరిస్తూ,  సహనానికి మారుపేరుగా నిలిచిన వంగూరి చిట్టెన్రాజుకు కెనడా తెలుగువారి తరఫున ధన్యవాదాలు తెలిపారు.



‘తెలుగుతల్లి’ కెనడా వెబ్ మాసపత్రిక సంపాదకురాలు లక్ష్మీ రాయవరపు అకుంఠిత దీక్ష, మొక్కవోని సంకల్పంతో ఈ సదస్సు విజయవంతమయ్యేందుకు కృషి చేశారు. కెనడా మంత్రి ప్రసాద్ పండా, తెలుగు సినీ రచయితలు తనికెళ్ల  భరణి , సుద్దాల అశోక్ తేజ, వడ్డేపల్లి కృష్ణ, డేనియల్ నాజర్, భువనచంద్ర , బలభద్రపాత్రుని రమణి, మహెజబీన్ తదితరులు సదస్సుకు హాజరై తమ ప్రసంగాలతో ప్రేక్షకులను అలరించారు.



వంగూరి ఫౌండేషన్, తెలుగుతల్లి కెనడా వెబ్ మాస పత్రిక, టొరొంటో తెలుగు టైమ్స్‌, ఒంటారియో తెలుగు ఫౌండేషన్, తెలుగు వాహిని, ఒట్టావా తెలుగు అసోసియేషన్, కాల్గేరీ తెలంగాణ అసోసియేషన్, తెలుగు కల్చరల్ అసోసియేషన్ ఆఫ్ గ్రేటర్ టొరొంటో కలిసి ఈ సదస్సుని విజయవంతంగా నిర్వహించాయి.



న్యూజెర్సీలో తెదేపా మహానాడు



ఈనాడు డిజిటల్‌, అమరావతి: తెదేపా ఎన్నారై విభాగం ఆధ్వర్యంలో అమెరికాలోని న్యూజెర్సీలో మహానాడు కార్యక్రమాన్ని శనివారం ఘనంగా నిర్వహించారు. ఎన్టీఆర్‌ విగ్రహానికి పూలమాల వేసి నివాళి అర్పించారు. ఈ సందర్భంగా తెదేపా పొలిట్‌బ్యూరో సభ్యుడు గోరంట్ల బుచ్చయ్యచౌదరి మాట్లాడుతూ..ఏపీలో తెదేపా తిరిగి అధికారంలోకి రావడానికి ప్రవాసాంధ్రులు కీలక భూమిక పోషించాలని కోరారు. సామాజిక మాధ్యమాల ద్వారా ప్రజలను చైతన్యపరచాలని సూచించారు. ప్రజాబలంతో తెదేపా రాజకీయ కుట్రలను  ఎదుర్కొని నిలబడిందని శాసనసభ మాజీ ఉపసభాపతి మండలి బుద్ధప్రసాద్‌ తెలిపారు. కార్యక్రమంలో తెదేపా ఎన్నారై విభాగం అమెరికా కోఆర్డినేటర్‌ కోమటి జయరాం, గుంటూరు మిర్చియార్డు మాజీ ఛైర్మన్‌ మన్నవ సుబ్బారావు తదితరులు పాల్గొన్నారు.

పిట్స్‌బర్గ్‌లో వైభవంగా వైకుంఠ ఏకాదశి



ఇంటర్నెట్‌డెస్క్‌: వైకుంఠ ఏకాదశి (ముక్కోటి) పర్వదినాన్ని పిట్స్‌బర్గ్‌లోని శ్రీవేంకటేశ్వర స్వామి ఆలయంలో ఘనంగా నిర్వహించారు. ఉత్తర ద్వార దర్శనానికి భారీ సంఖ్యలో తరలివచ్చిన భక్తులు బారులు తీరారు. ఈ సందర్భంగా ఆలయాన్ని  సర్వాంగ సుందరంగా అలంకరించారు. స్వామి వారికి ప్రత్యేక అలంకరణ చేశారు. శ్రీవారి నామ స్తోత్రాలతో ఆలయ పరిసరాలన్నీ మార్మోగాయి. భక్తులకు ఎలాంటి అసౌకర్యం కలుగకుండా ఆలయ సిబ్బంది ఏర్పాట్లు చేశారు.

అమెరికాలో సిలికానాంధ్ర యూనివర్సిటీ ప్రపంచస్థాయి విద్యా ప్రాంగణం



వాషింగ్టన్‌: అమెరికాలో ప్రపంచస్థాయి విద్యాప్రాంగణం నిర్మాణాన్ని సిలికానాంధ్ర విశ్వవిద్యాలయ తలపెట్టింది. శాన్‌వాకిన్‌ పరిధిలోని ట్రేసీ పట్టణం సమీపంలో దీన్ని నిర్మించనున్నారు. ఈ ప్రాంగణం నిర్మాణానికి ఎంతో విలువైన 67 ఎకరాల భూమి ఇచ్చేందుకు దాతగా సంధు కుటుంబం ముందుకొచ్చింది. ప్రపంచ ప్రసిద్ధి పొందిన సిలికాన్‌ వ్యాలీకి సమీపంలో ప్రధాన రహదారి పక్కన ఇది రూపొందుతోంది. సిలికానాంధ్ర విశ్వవిద్యాలయం ద్వారా శాన్‌ వాకిన్‌ పరిధిలోని యువత అనేక రకాలుగా లబ్ధి పొందుతారని సంధు కుటుంబసభ్యులు మైక్ సంధు, మణి సంధు ఆశాభావం వ్యక్తం చేశారు. 

దీనిపై విశ్వవిద్యాలయం అధ్యక్షుడు కూచిబొట్ల ఆనంద్‌ మాట్లాడుతూ అందరి మన్ననలు, సహకారం పొందిన సిలికానాంధ్ర విశ్వవిద్యాలయం.. స్థానికంగా, దేశవ్యాప్తంగా విభిన్న రంగాల అభివృద్ధికై సముచితమైన విద్యాబోధన అందిస్తుందని ఆశాభావం వ్యక్తం చేశారు.  స్థానికంగా ఉండే అట్టడుగు వర్గాల అభివృద్ధికి తోడ్పడుతూ స్పష్టమైన ప్రణాళికతో ఉన్నతస్థాయిలో పరిశోధనాత్మక విద్యను అందించే దిశగా ముందుకెళ్తుందన్నారు. రానున్న ఐదేళ్లలో ప్రాంగణ నిర్మాణంలో సింహ భాగం పూర్తిచేయాలని లక్ష్యంగా పెట్టుకున్నామని చెప్పారు. ఈ నిర్మాణానికి దాదాపు 450 మిలియన్‌ డాలర్ల (రూ.3,300 కోట్లు) ఖర్చు అవుతుందని అంచనా వేస్తున్నామన్నారు. దాతల సహకారంతో ప్రాంగణం రూపుదిద్దుకోనుందని ఆయన వివరించారు.

ప్రొవోస్ట్‌ చామర్తి రాజు మాట్లాడుతూ శాన్‌ వాకిన్‌ పరిధిలో సామాజిక, ఆర్థిక అభివృద్ధికై సహాయపడే విద్యా ప్రణాళిక రూపొందిస్తామన్నారు.  ఇంజినీరింగ్‌, మెడికల్, ఫార్మసీ, భాషాశాస్త్రాలు, యోగా, ఆయుర్వేద, సంగీత నృత్య కళలలో BS/MS/MA మరియు Ph.D. డిగ్రీలను అందించే అత్యున్నత స్థాయి విశ్వవిద్యాలయంగా సిలికానాంధ్ర రూపొందబోతోందని తెలిపారు.

ఉన్నతవిద్య అందించే ఈ విశ్వవిద్యాలయం శాన్ వాకిన్ ప్రాంతానికి రావడంపై స్థానిక అధికారులు, ప్రజాప్రతినిధులు హర్షం వ్యక్తం చేశారు. సిలికానాంధ్ర విశ్వవిద్యాలయానికి సంబంధించిన వివరాలు https://www.uofsa.edu వెబ్‌సైట్‌లో లభ్యమవుతాయని ఆ యూనివర్సిటీ టెక్నాలజీ డైరెక్టర్‌ ఫణి మాధవ్‌ కస్తూరి తెలిపారు.

Green Card: ఇకపై ప్రతిభ ఆధారంగా గ్రీన్‌ కార్డుల జారీ!



వాషింగ్టన్‌: దేశాలవారీ గ్రీన్‌కార్డు కోటా విధానాన్ని రద్దు చేసి పుట్టిన దేశం ప్రాతిపదికపై కాకుండా ప్రతిభ ఆధారంగా సిబ్బందిని నియమించుకోవడానికి అవకాశమిచ్చే ఈగిల్‌ చట్టానికి అమెరికా అధ్యక్ష భవనం శ్వేతసౌధం మద్దతు ప్రకటించింది. చట్టబద్ధ ఉపాధికి సమాన అవకాశాల కల్పన బిల్లును ఈగిల్‌ చట్టంగా, హెచ్‌ఆర్‌ 3648గా వ్యవహరిస్తున్నారు. దీనిపై అమెరికా కాంగ్రెస్‌ (పార్లమెంటు) దిగువ సభ అయిన ప్రజా ప్రతినిధుల సభలో ఈ వారం ఓటింగ్‌ జరగనుంది. ఇది కనుక ఆమోదం పొంది, చట్టరూపం ధరిస్తే అమెరికాలో లక్షలాది వలసదారులకు, ముఖ్యంగా భారతీయ అమెరికన్లకు ఎంతో మేలు జరుగుతుంది. గ్రీన్‌కార్డు అంటే అమెరికాలో శాశ్వతంగా నివాసం ఉండడానికి అనుమతించే అధికార పత్రం. ప్రస్తుతం ఒక్కో దేశానికి నిర్ణీత సంఖ్య (కోటా)లో గ్రీన్‌కార్డులను జారీచేసే విధానం ఉంది. చిన్న చిన్న దేశాల నుంచి ఈ కోటాకు తగిన సంఖ్యలో సిబ్బంది అమెరికాకు రావడం లేదు. దీంతో ఆ దేశాల గ్రీన్‌కార్డు కోటాలు మురిగిపోతున్నాయి. కాగా, భారతదేశం నుంచి అత్యధిక సంఖ్యలో సాంకేతిక నిపుణులు అమెరికా వెళుతున్నా, కోటా విధానం వల్ల వారికి పరిమితంగానే గ్రీన్‌ కార్డులు లభిస్తున్నాయి. ఇక నుంచి కంపెనీల అవసరాల మేరకు వలస సిబ్బందిని నియమించుకోవడానికి వీలుగా దేశాలవారీ కోటాను తొమ్మిదేళ్ళ వ్యవధిలో ఎత్తివేయాలని ఈగిల్‌ బిల్లు ప్రతిపాదిస్తోంది. సదరు సమయంలో ఏ దేశానికీ గ్రీన్‌ కార్డులను నిరాకరించకుండా తగు జాగ్రత్తలు తీసుకోవాలని నిర్దేశిస్తోంది. ఈ తొమ్మిదేళ్ల కాలంలో అమెరికాకు వలస వచ్చే నర్సులు, వైద్య చికిత్సా సిబ్బందికి కొన్ని వీసాలను ప్రత్యేకంగా కేటాయిస్తారు. ఉపాధి కోసం అమెరికాకు వలస వచ్చిన నిపుణులతో పాటు వారి వారి దేశాల్లోనే ఉండిపోయిన కుటుంబసభ్యులకూ వీసాలు ఇస్తారు.

ఎన్‌ఆర్‌ఐ తెదేపా అమెరికా కోఆర్డినేటర్‌గా జయరాం కోమటి



అమరావతి: ఎన్‌ఆర్‌ఐ తెదేపా యూఎస్‌ఏ (అమెరికా) కోఆర్డినేటర్‌గా జయరాం కోమటి నియమితులయ్యారు. తెదేపా అధినేత చంద్రబాబు ఆదేశాల మేరకు జయరాం కోమటిని నియమించినట్లు ఆ పార్టీ ఏపీ అధ్యక్షుడు కింజరాపు అచ్చెన్నాయుడు తెలిపారు. ఈ మేరకు ఆయన ఓ ప్రకటన విడుదల చేశారు. 

ఈ సందర్భంగా జయరాం కోమటి మాట్లాడుతూ తనపై ఎంతో నమ్మకంతో బాధ్యత అప్పగించిన చంద్రబాబు, తెదేపా జాతీయ ప్రధాన కార్యదర్శి నారా లోకేశ్‌కు ధన్యవాదాలు తెలిపారు. అమెరికాలో పార్టీ పటిష్ఠతకు మరింత కృషి చేస్తానని చెప్పారు. 2024 ఎన్నికల్లో ఏపీలో తెదేపా విజయమే లక్ష్యంగా పనిచేస్తానన్నారు. జయరాం కోమటి నియామకంపై ప్రవాసాంధ్రులు, తెదేపా అభిమానులు హర్షం వ్యక్తం చేశారు.

మరింత సులువుగా విద్యార్థి వీసాలు

చదువు పూర్తయ్యాక రెండేళ్లు బ్రిటన్‌లో పనిచేసే వెసులుబాటు
పరిశోధక విద్యార్థులకు మూడేళ్లు..
‘ఈనాడు’తో బ్రిటిష్‌ కౌన్సిల్‌ దక్షిణభారత సంచాలకురాలు జనక పుష్పనాథన్‌



జనక పుష్పనాథన్‌

వచ్చే విద్యా సంవత్సరం నుంచి విదేశీ విద్యార్థులందరినీ ప్రత్యక్ష బోధనకు అనుమతించేందుకు యూకేలోని వర్సిటీలు సిద్ధమవుతున్నట్లు బ్రిటిష్‌ కౌన్సిల్‌ దక్షిణ భారత సంచాలకురాలు జనక పుష్పనాథన్‌ పేర్కొన్నారు. కరోనా తర్వాత బ్రిటన్‌కు వెళ్లే భారతీయ విద్యార్థుల సంఖ్య భారీగా పెరిగిందని ఆమె తెలిపారు. వీసా నిబంధనల సడలింపుతో గత రెండేళ్లలో 197 శాతం మంది విద్యార్థులు అధికంగా బ్రిటన్‌కు వచ్చారన్నారు. 2019లో 30,496, 2020లో 45,677 మందికి వీసాలు ఇవ్వగా.. ఈ ఏడాది ఆ సంఖ్య 90,669 మందికి చేరిందన్నారు. వచ్చే నెల 4న బ్రిటిష్‌ కౌన్సిల్‌ ఆధ్వర్యంలో యూకేలో విద్యావకాశాలపై ఆన్‌లైన్‌ మేళా జరగనున్న క్రమంలో ‘ఈనాడు’తో జనక ప్రత్యేకంగా మాట్లాడారు. ముఖ్యాంశాలు..

* కరోనా తర్వాత యూకే ప్రభుత్వం, విశ్వవిద్యాలయాలు విద్యార్థుల ఆరోగ్య భద్రతకు పెద్దపీట వేస్తున్నాయి. వర్సిటీల్లో కొవిడ్‌ కేసులు పెరగకుండా ప్రణాళికాబద్ధంగా వ్యవహరిస్తున్నాయి. నేషనల్‌ హెల్త్‌ సర్వీస్‌ ఆధ్వర్యంలో విదేశీ విద్యార్థులకు పరీక్షలు, చికిత్స ఉచితంగా చేస్తున్నాయి. ప్రస్తుతం యూకే వర్సిటీలన్నీ ప్రత్యక్ష బోధన చేపట్టాయి. వచ్చే విద్యాసంవత్సరం నుంచి అన్ని స్థాయుల విదేశీ విద్యార్థులనూ ప్రత్యక్ష బోధనకు అనుమతించనున్నాయి.

* కరోనా ముందున్న పరిస్థితులతో పోలిస్తే ప్రస్తుతం వర్సిటీలు హైబ్రిడ్‌ బోధనకు ప్రాధాన్యమిస్తున్నాయి.  కొన్నిచోట్ల ప్రత్యక్ష, ఆన్‌లైన్‌ తరగతులు రెండూ నడుస్తున్నాయి. గత జులై నుంచి యూకే ప్రభుత్వం ‘గ్రాడ్యుయేట్‌ రూట్‌’ పేరిట కొత్త కార్యక్రమం తీసుకొచ్చింది. ఫలితంగా విదేశీ విద్యార్థులు గ్రాడ్యుయేషన్‌ పూర్తయ్యాక అదనంగా మరో రెండేళ్ల పాటు అక్కడ ఉద్యోగం చేసే వీలుంటుంది. పీహెచ్‌డీకి వచ్చినవారికైతే మూడేళ్ల వరకు అనుమతి లభిస్తుంది.

* బ్రిటన్‌ను ఎంచుకునే విద్యార్థుల సంఖ్య పెరుగుతుందనడానికి సంబంధిత వీసాల సంఖ్యే నిదర్శనం. గ్రాడ్యుయేట్‌ రూట్‌ వంటి కార్యక్రమాలు తెచ్చాక ఇక్కడి కోర్సుల పట్ల విద్యార్థులకు ఆసక్తి పెరిగింది. అత్యధికంగా బ్రిటన్‌కు వచ్చే విదేశీ విద్యార్థుల్లో భారత్‌ది రెండో స్థానం.. యూకే అధికారిక గణాంకాల ప్రకారం 56,093 మంది భారతీయ విద్యార్థులకు 2020 ఏప్రిల్‌ నుంచి 2021 మార్చి మధ్య వీసాలు ఇచ్చారు.

భారతీయ విద్యార్థులు యూజీ, పీజీ స్థాయుల్లో బిజినెస్‌, ఇంజినీరింగ్‌ కోర్సులు చేసేందుకు ఎక్కువగా బ్రిటన్‌కు వస్తున్నారు. హ్యుమానిటీస్‌, సోషల్‌ సైన్స్‌, అర్కిటెక్చర్‌ బిల్డింగ్‌ అండ్‌ ప్లానింగ్‌, న్యాయ కోర్సులతో పాటు స్టెమ్‌ కోర్సుల పట్లా ఆసక్తి చూపుతున్నారు.

2018-19 ఏడాదికి 4.67 మిలియన్‌ పౌండ్ల విలువైన 480 స్కాలర్‌షిప్‌లు భారతీయ విద్యార్థులకు అందాయి. ఏడాది వ్యవధిగల స్టెమ్‌ కోర్సులు చేసేందుకు వచ్చే బాలికల్లో గత మూడేళ్లలో 175 మందికి పూర్తి ఉపకార వేతనాలు దక్కాయి. గ్రేట్‌ స్కాలర్‌షిప్‌ కింద 60 మందికి కనిష్ఠంగా పదివేల పౌండ్ల చొప్పున లభిస్తోంది. వివరాలకు www.britishcouncil.org లో చూడవచ్చు.

తాజా గణాంకాల ప్రకారం భారత్‌ నుంచి దరఖాస్తు చేసుకున్న విద్యార్థుల్లో 96శాతం మందికి వీసాలు లభిస్తున్నాయి. దరఖాస్తు విధానం చాలా సులువుగా మారింది. ప్రాధాన్య, అధిక ప్రాధాన్య విభాగాల కింద గడువులోగా విద్యార్థులకు వీసాలు అందుతున్నాయి.

-ఈనాడు, హైదరాబాద్‌

కెనడాలో ఘనంగా బతుకమ్మ సంబరాలు



ఇంటర్నెట్‌ డెస్క్‌: కెనడాలోని ‘తెలంగాణ కెనడా అసోసియేషన్’ (TCA) ఆధ్వర్యంలో బతుకమ్మ సంబరాలు ఘనంగా నిర్వహించారు. ఓక్‌విల్‌లోని కన్వెన్షన్‌ సెంటర్‌లో నిర్వహించిన వేడుకల్లో సుమారు 1200 మందికి పైగా పాల్గొన్నారు. ‘తెలంగాణ కెనడా అసోసియేషన్’ అధ్యక్షుడు ఈద  రాజేశ్వర్ వేడుకలను ప్రారంభించారు. ఈ సందర్భంగా రూపొందించిన ఆరు అడుగుల ఎత్తున్న బతుకమ్మ చూపరులను ఆకట్టుకుంది. మహిళలు, చిన్నారులు బతుకమ్మ ఆడారు. నిమజ్జనం అనంతరం సత్తుపిండి, నువ్వులపిండి, పల్లీ పిండి ప్రసాదాలను పంపిణీ చేశారు. పలు వంటకాలతో భోజన ఏర్పాట్లు చేశారు. వేడుకల నిర్వహణకు సహకరించిన శ్రీనివాస్ పబ్బ, శ్వేతా పుల్లూరి, ప్రశాంత్ మూల, మనస్విని వేళాపాటి, రికెల్ హూంగేను, ఈద రాజేశ్వర్ అభినందించి జ్ఞాపికలను అందజేశారు. 



కార్యక్రమంలో బోర్డు అఫ్ ట్రస్టీ ఛైర్మన్ సంతోష్ గజవాడ, ఉపాధ్యక్షులు శ్రీనివాస్ మన్నెం, దామోదర్ రెడ్డి మాది, నవీన్ ఆకుల, దీప గజవాడ, గిరిధర్ క్రోవిడి, ఉదయ్‌ భాస్కర్ గుగ్గిళ్ల, రాహుల్ బాలినేని, ధాత్రి అంబటి, శ్రీనివాస్ రెడ్డి దేప, రాజేష్ ఆర్రా, ప్రకాష్ చిట్యాల, మనోజ్ రెడ్డి, కోటేశ్వరరావు చిత్తలూరి, దేవేందర్ రెడ్డి గుజ్జుల, ప్రభాకర్ కంబాలపల్లి, శ్రీనివాస్ తిరునగరి, శ్రీనాథ్ కుందూరి తదితరులు పాల్గొన్నారు.





Health Cards: ప్రవాసుల కుటుంబ సభ్యులకు ఆప్యాయ హెల్త్‌కార్డులు

సన్‌షైన్‌ ఆసుపత్రితో తెలంగాణ అమెరికన్‌ తెలుగు అసోసియేషన్‌ ఒప్పందం



ఒప్పంద పత్రాలను చూపుతున్న సన్‌షైన్‌ ఆసుపత్రి ఎండీ గురవారెడ్డి, తెలంగాణ అమెరికన్‌ తెలుగు అసోసియేషన్‌ ప్రతినిధులు

బన్సీలాల్‌పేట్‌, న్యూస్‌టుడే: ఎన్నారైల తల్లిదండ్రులకు (తెలుగు రాష్ట్రాల్లో ఉండేవారికి) వైద్యసేవలు అందించేందుకు సన్‌షైన్‌ ఆసుపత్రితో తెలంగాణ అమెరికన్‌ తెలుగు అసోసియేషన్‌ బుధవారం ఒప్పందం కుదుర్చుకుంది. దీనిలో భాగంగా ఆయా కుటుంబసభ్యులకు ఆప్యాయ హెల్త్‌కార్డులు అందిస్తున్నట్లు  ఆసుపత్రి ఎండీ డా.ఏ.వి.గురవారెడ్డి వెల్లడించారు. రూ.7,500 బేసిక్‌ కార్డు తీసుకున్నవారికి తెలుగు రాష్ట్రాల్లో ఎలాంటి వైద్య సహాయం అవసరమైనా తమ వైద్యబృందాలు వారి ఇంటికెళ్లి ఆసుపత్రిలో చేర్చడం, వైద్యం అందించడంతో పాటు సరైన సూచనలు, సలహాలు అందిస్తాయని తెలిపారు. అమెరికాలో ఉండే పిల్లలకు ఎప్పటికప్పుడు వారి కుటుంబ సభ్యుల ఆరోగ్య సమాచారం అందించడం దీని ముఖ్యఉద్దేశమని చెప్పారు. సన్‌షైన్‌-కిమ్స్‌ ఆసుపత్రుల్లో ఈ కార్డు తీసుకున్నవారికి ప్రత్యేక రాయితీలు అందిస్తామని, అడ్వాన్స్‌డ్‌ కార్డుతో వైద్య బీమా సహా అదనపు ప్రయోజనాలు కల్పిస్తున్నట్లు వివరించారు. పైలట్‌ ప్రాజెక్ట్‌లో భాగంగా అమెరికాలో నివసించే తెలుగు ఎన్నారై కుటుంబాలకు ఈ కార్డులు అందిస్తున్నామని, త్వరలోనే అన్ని దేశాల్లోని ఎన్నారైలకు వర్తింపజేస్తామని వెల్లడించారు. కార్యక్రమంలో తెలంగాణ అమెరికన్‌ తెలుగు అసోసియేషన్‌ అధ్యక్షులు పటోళ్ల మోహన్‌రెడ్డి తదితరులు పాల్గొన్నారు.

సెప్టెంబరులో ఆప్తా నేషనల్ కాన్ఫరెన్స్: ఉదయ భాస్కర్



అట్లాంటా : అమెరికన్ ప్రోగ్రెసివ్ తెలుగు అసోషియేషన్ (APTA) ఏర్పాటు చేసి 15 సంవత్సరాలు పూర్తయిన సందర్భంగా జాతీయ సదస్సును ఘనంగా నిర్వహించాలని నిర్ణయించినట్లు ఆప్తా అధ్యక్షుడు ఉదయ భాస్కర్ కొట్టే తెలిపారు. ఆప్తా నూతన కార్యవర్గం అట్లాంటాలో సమావేశమై 2023-2024 రోడ్ మ్యాప్‌పై చర్చించినట్లు చెప్పారు. ఈ సందర్భంగా అట్లాంటాలో పలు వేదికలను నిర్వాహకులు పరిశీలించారు. సెప్టెంబరు చివరి వారంలో నిర్వహించే ఈ సమావేశానికి తెలుగు రాష్ట్రాల నుంచి అగ్ర కథానాయకుడు చిరంజీవి, పలువురు రాజకీయ ప్రముఖులు, సినీ, సాహిత్య కళాకారులను ఆహ్వానించనున్నట్లు తెలిపారు. ఆప్తా కార్యవర్గ సమావేశంలో బోర్డు ఛైర్‌పర్సన్‌ సుబ్బు కోట, ఆప్తా పూర్వ అధ్యక్షులు, ఇతర బోర్డు సభ్యులు, కార్యవర్గ సభ్యులు, అట్లాంటా ఆప్తా ప్రముఖులు పాల్గొన్నారు.

NRI: అమెరికాలో రోడ్డు ప్రమాదం.. తానా బోర్డు సభ్యుడి భార్య, ఇద్దరు కుమార్తెలు మృతి



పామర్రు రూరల్‌: అమెరికాలో ఘోర రోడ్డు ప్రమాదం జరిగింది. టెక్సాస్‌లోని వాలర్‌ కౌంటీ వద్ద జరిగిన ఈ ఘటనలో తానా బోర్డు సభ్యుడు డాక్టర్‌ కొడాలి నాగేంద్ర శ్రీనివాస్‌ భార్య వాణిశ్రీ, ఇద్దరు కుమార్తెలు మృతి చెందారు. శ్రీనివాస్‌ భార్య తమ కుమార్తెలను కళాశాల నుంచి తీసుకొస్తుండగా వారు ప్రయాణిస్తున్న కారును ఓ వ్యాను బలంగా ఢీకొట్టింది. దీంతో ఘటనాస్థలంలోనే ఇద్దరు చనిపోగా.. మరొకరు ఆస్పత్రిలో చికిత్స పొందుతూ చనిపోయారు.  

కృష్ణా జిల్లా పామర్రు మండలం కురుమద్దాలికి చెందిన నాగేంద్ర శ్రీనివాస్‌.. ఉన్నత విద్యను అభ్యసించేందుకు 1995లో అమెరికా వెళ్లారు. అక్కడ హ్యూస్టన్‌లో వైద్యుడిగా స్థిరపడ్డారు. 2017 నుంచి తానా బోర్డులో సభ్యుడిగా కొనసాగుతున్నారు. ఆయన భార్య వాణిశ్రీ ఐటీ ఉద్యోగి కాగా.. పెద్ద కుమార్తె వైద్య విద్యను, రెండో కుమార్తె 11వ తరగతి చదువుతున్నారు.

రోడ్డు ప్రమాదంలో భార్యాపిల్లలను కోల్పోవడంతో శ్రీనివాస్ ప్రస్తుతం షాక్‌లో ఉన్నారు. ఆయన తండ్రి కొడాలి రామ్మోహన్ రావు గతంలో ప్రభుత్వ ఉద్యోగం చేసి విజయవాడలో స్థిరపడినట్లు స్థానికులు చెబుతున్నారు. శ్రీనివాస్‌ భార్య, కుమార్తెల మృతిపట్ల తానా సభ్యులు సంతాపం వ్యక్తం చేశారు. 

Britain: బోరిస్‌కు పదవీ గండం.. బ్రిటన్‌ ప్రధాని రేసులో భారత సంతతి వ్యక్తి?



లండన్‌: అన్నీ కలిసొస్తే బ్రిటన్‌ అధికార పగ్గాలు భారత సంతతి వ్యక్తి చేతుల్లోకి వెళ్లే అవకాశం ఉందని ఆ దేశ మీడియా ఇప్పుడు కోడై కూస్తోంది. ప్రస్తుతం ప్రధానమంత్రి పదవిలో ఉన్న బోరిస్‌ జాన్సన్‌కు కాలం దగ్గరపడిందని పలు  పత్రికలు విశ్లేషిస్తున్నాయి. ఆన్‌లైన్‌లో జరుగుతోన్న బెట్టింగ్‌లు కూడా దాన్ని బలపరుస్తున్నాయి. వివరాల్లోకి వెళితే..

బోరిస్‌ జాన్సన్‌ (57)పై ఇటీవల పలు ఆరోపణలు వెల్లువెత్తుతున్నాయి. ఏడాదిన్నర క్రితం దేశాన్ని కొవిడ్‌ కుదిపేస్తున్న సమయంలో ‘10 డౌన్‌ స్ట్రీట్‌’లోని అధికారిక నివాసంలో తన సహచరులతో కలిసి మద్యంతో విందు నిర్వహించిన ఘటన ఇప్పుడు ఆయన మెడకు చుట్టుకుంది. అప్పటికే కరోనా కట్టడి నిమిత్తం దేశంలో కఠిన ఆంక్షలు అమల్లో ఉన్నాయి. అటువంటి సమయంలో జాన్సన్‌ విందు ఏర్పాటు చేయడంపై ఇప్పుడు దేశవ్యాప్తంగా విమర్శలు వెల్లువెత్తుతున్నాయి. ప్రతిపక్ష లేబర్‌ పార్టీయేగాక.. సొంత కన్జర్వేటివ్‌ పార్టీ నుంచీ ఒత్తిడి పెరిగింది. చివరకు ఆయన గురువారం దిగువ సభ ‘హౌస్‌ ఆఫ్‌ కామన్స్‌’ సాక్షిగా క్షమాపణలు చెప్పాల్సి వచ్చింది.

అయినప్పటికీ.. బోరిస్ దిగిపోవాల్సిందేనన్న వాదన బలంగా వినిపిస్తోంది. మరి ఆయన వారసుడు ఎవరనే విషయంలో ప్రధానంగా భారత సంతతికి చెందిన రిషి సునక్ పేరు బలంగా వినిపిస్తోంది. మనందరికీ సుపరిచితులైన ఇన్ఫోసిస్‌ నారాయణమూర్తికి రిషి స్వయానా అల్లుడు. ప్రస్తుతం ఆయన బ్రిటన్‌ ఆర్థిక మంత్రిగా బాధ్యతలు నిర్వర్తిస్తున్నారు. బోరిస్‌ క్షమాపణలు చెబుతున్న సమయంలో రిషి అక్కడ లేకపోవడంపై ఆ దేశంలోని ప్రధాన పత్రికలు అనుమానాలు వ్యక్తం చేశాయి. ప్రధానిపై వస్తున్న ఆరోపణల నుంచి దూరంగా ఉండే ఉద్దేశంతోనే ఆయన సభకు రాలేదని పేర్కొన్నాయి.

కానీ అది నిజం కాదని రిషి సునక్‌ ట్విటర్ వేదికగా వివరణ ఇచ్చారు. ఉద్యోగ కల్పనపై కొనసాగుతున్న బృహత్‌ ప్రణాళికపై వివిధ వర్గాలతో చర్చలు జరుపుతున్న క్రమంలోనే తాను సభకు హాజరుకాలేకపోయానని తెలిపారు. ప్రధాని క్షమాపణలు చెప్పడాన్ని సమర్థించారు. ఈ వ్యవహారంపై జరుగుతున్న విచారణ ముగిసే వరకు సహనంతో ఉండాలని బోరిస్‌ చేసిన విజ్ఞప్తికి తాను మద్దతునిస్తున్నట్లు పేర్కొన్నారు. దీన్ని కూడా అక్కడి పత్రికలు, మీడియా హౌస్‌లు భిన్నంగా విశ్లేషించాయి. బోరిస్‌కు మద్దతుగా నిలవడంతో రిషి స్పందన చాలా పేలవంగా ఉందని పేర్కొన్నాయి. బోరిస్‌ సహా అధికార వర్గాల్లో లాక్‌డౌన్ నిబంధనల్ని ఉల్లంఘించినట్లు వస్తున్న వార్తలపై ‘సూ గ్రే’ అనే సీనియర్ సివిల్‌ సర్వెంట్‌ నేతృత్వంలో విచారణ జరుగుతోంది.

ఇలాంటి ఊహాగానాలపై ‘బెట్‌ఫెయిర్‌’ అనే ఆన్‌లైన్‌ సంస్థ బెట్టింగ్‌ నిర్వహిస్తుంటుంది. బోరిస్‌ తప్పుకొంటే ప్రధాని రేసులో రిషి సునక్‌కు అత్యధిక మంది మద్దతు లభించే అవకాశం ఉన్నట్లు బెట్‌ఫెయిర్‌ ప్రతినిధి శామ్‌ రాస్‌బాటమ్‌ ‘వేల్స్‌ఆన్‌లైన్‌’ అనే వార్తాసంస్థకు తెలిపారు. తర్వాతి స్థానంలో విదేశాంగ సెక్రటరీ లిజ్ ట్రస్‌, క్యాబినెట్‌ మంత్రి మైకేల్‌ గోవ్‌ ఉన్నట్లు పేర్కొన్నారు. విదేశాంగశాఖ మాజీ సెక్రటరీ జెరెమీ హంట్‌, భారత సంతతికి చెందిన హోం సెక్రటరీ ప్రీతి పటేల్‌, హెల్త్‌ సెక్రటరీ సజిద్‌ జావిద్‌, క్యాబినెట్‌ మంత్రి ఒలివర్‌ డోడెన్‌ పేర్లు కూడా వినిపిస్తున్నాయి.

బెట్‌ఫెయిర్‌.. ఎక్స్ఛేంజీ సర్వీసులను కూడా అందిస్తుంటుంది. ఇందులో గ్యాంబ్లర్లు బెట్టింగ్‌ కోసం సొంతంగా మార్కెట్‌ను సృష్టించుకోవచ్చు. బోరిస్‌ జాన్సన్‌పై నిర్వహిస్తున్న బెట్టింగ్‌ మార్కెట్‌ సూచీ.. ఈ ఏడాది చివరకు బోరిస్‌ తన పదవిని కోల్పోనున్నట్లు సూచిస్తోంది. ఇక వివిధ బెట్టింగ్‌లను పోల్చి చూసే ‘ఆడ్స్‌చెకర్‌’ సైతం బోరిస్ వారసుల రేసులో రిషి సునక్‌ ముందంజలో ఉన్నట్లు పేర్కొంది.

బోరిస్‌ క్షమాపణలు చెప్పడానికి ముందు ‘యూగవ్‌’ పేరిట ‘ది టైమ్స్’ ఓ సర్వే నిర్వహించింది. ప్రతి పది మందిలో ఆరుగురు బోరిస్‌ రాజీనామా చేయాల్సిందేనన్నారు. చివరి ఎన్నికల్లో కన్జర్వేటివ్‌ పార్టీకి ఓటేసిన వారిలోనూ 38 శాతం మంది ఆయన పదవిని వదులుకోవాల్సిందేనని తేల్చారు. ఇక ప్రతిపక్ష పార్టీలు లేవనెత్తుతున్న ప్రశ్నలకు బోరిస్‌ నిజాయతీగా సమాధానాలు ఇవ్వడం లేదని 78 శాతం మంది అభిప్రాయపడ్డారు. వీరిలో 63 శాతం మంది కన్జర్వేటివ్‌ పార్టీకి చెందిన వారు ఉండడం గమనార్హం.

Amruta Fadnavis: అమృతా ఫడణవీస్‌ను బ్లాక్‌మెయిల్‌ చేసి.. రూ.10కోట్లు డిమాండ్‌..!

డిజైనర్‌ కేసులో వెలుగులోకి సంచలన విషయాలు



ముంబయి: మహారాష్ట్ర (Maharashtra) ఉపముఖ్యమంత్రి దేవేంద్ర ఫడణవీస్‌ సతీమణి అమృతా (Amruta Fadnavis)కు రూ. కోటి ఇవ్వజూపిన డిజైనర్‌ అనిక్ష జైసింఘానీ (Aniksha Jaisinghani) కేసులో మరిన్ని విషయాలు వెలుగులోకి వస్తున్నాయి. తన తండ్రిని కేసుల నుంచి బయటపడేసేందుకు తొలుత లంచం ఇచ్చేందుకు ప్రయత్నించిన అనిక్ష.. అది కుదరకపోవడంతో అమృతా ఫడణవీస్‌ను బ్లాక్‌మెయిల్‌ చేసినట్లు ముంబయి పోలీసులు (Mumbai Police) వెల్లడించారు. తనకు రూ.10కోట్లు ఇవ్వాలని లేదంటే అమృతకు చెందిన కొన్ని వీడియోలను వైరల్‌ చేస్తానని ఆ డిజైనర్‌ బెదిరించినట్లు పోలీసులు తెలిపారు. దీంతో ఆమెపై తాజాగా బలవంతపు వసూళ్ల (Extortion) కేసు నమోదు చేశారు.

అనిక్షపై ఇప్పటికే అమృతా ఫడణవీస్‌ (Amruta Fadnavis) బ్లాక్‌మెయిల్‌ (Blackmail), బెదిరింపుల కేసు పెట్టిన విషయం తెలిసిందే. ఆమె తన తండ్రి అనిల్‌ జైసింఘానీకి సంబంధించిన క్రిమినల్‌ కేసులను మాఫీ చేయించేందుకు రూ.కోటి ఇవ్వజూపిందని అమృత తన ఫిర్యాదులో పేర్కొన్నారు. అయితే, ఇందుకు అమృత అంగీకరించకుండా పోలీసులకు ఫిర్యాదు చేసింది. దీంతో అనిక్ష, ఆమె తండ్రిపై పోలీసులు కేసు నమోదు చేశారు. అయితే ఈ ఎఫ్‌ఐఆర్‌ నమోదైన రెండు రోజుల తర్వాత ఆ డిజైనర్‌.. అమృతకు రెండు వీడియోలను పంపింది. ఆ వీడియోల్లో డబ్బు ఉన్న బ్యాగును అమృత (Amruta Fadnavis)కు ఇస్తున్నట్లుగా ఉంది. తనకు రూ.10కోట్లు ఇవ్వాలని లేదంటే ఆ వీడియోలను వైరల్ చేస్తానని ఆమె అమృతను బ్లాక్‌మెయిల్‌ చేసినట్లు పోలీసులు తెలిపారు. అయితే ఆ వీడియోలను పరిశీలించగా.. అవి మార్ఫింగ్‌ చేసినవిగా తేలినట్లు పేర్కన్నారు. దీంతో ఆ డిజైనర్‌పై బలవంతపు వసూళ్లకు యత్నించినట్లు కేసు నమోదు చేసిన పోలీసులు.. ఆ వీడియోలను రూపొందించిన నిందితుల కోసం గాలిస్తున్నారు.

ఇదీ చదవండి: ‘బెదిరించింది.. రూ. కోటి ఇస్తానంది’: డిజైనర్‌పై అమృతా ఫడణవీస్‌ కేసు

ఈ కేసులో ప్రధాన నిందితురాలైన డిజైనర్‌ అనిక్ష తండ్రి అనిల్‌ జైసింఘానీ పేరు మోసిన అంతర్జాతీయ క్రికెట్‌ బుకీ అని తెలుస్తోంది. ఐపీఎల్‌ సమయంలో కోట్లాది రూపాయాలతో బెట్టింగ్‌లు నిర్వహించే అనిల్‌.. ఆ కేసుల్లో చిక్కకుండా ఉండేందుకు పోలీసులకు భారీగా లంచాలు ఇస్తుంటాడట. ఆ తర్వాత వాటిని వీడియోలు తీసి పోలీసులను బ్లాక్‌మెయిల్‌ చేస్తుంటాడని తెలిసింది. నేషనలిస్ట్‌ కాంగ్రెస్‌ పార్టీ (ఎన్‌సీపీ NCP) తరఫున అనిల్‌ గతంలో కార్పొరేటర్‌గా పనిచేశాడు. అతడి వద్ద ఖరీదైన పెంపుడు శునకాలు ఉన్నాయి. కేసు విచారణ నిమిత్తం పోలీసులు అతడి ఇంటికి వెళ్తే.. వారిపైకి శునకాలను వదిలి భయపెట్టేవాడని స్థానిక మీడియా కథనాలు పేర్కొన్నారు. రాజకీయ నేతల అండతో బెట్టింగ్‌లకు పాల్పడుతున్న అనిల్‌పై ఇప్పటికే 15 వరకు కేసులున్నాయి. అయితే గత ఎనిమిది సంవత్సరాలుగా అతడు పరారీలో ఉన్నాడు.

కాగా.. అమృతా ఫడణవీస్‌ (Amruta Fadnavis)పై బెదిరింపులకు పాల్పడిన కేసులో గత గురువారం అనిక్షను అరెస్టు చేశారు. నిన్న ఆమెను కోర్టులో హాజరుపర్చారు. ఈ కేసులో న్యాయస్థానం ఆమెకు మార్చి 21 వరకు పోలీసు కస్టడీ విధించింది.

టాంపా బే ‘నాట్స్’ ఫుడ్ డ్రైవ్‌కు విశేష స్పందన



ఫ్లోరిడా: అమెరికాలో భాషే రమ్యం.. సేవే గమ్యం అనే నినాదంతో ముందుకు సాగుతున్న ఉత్తర అమెరికా తెలుగు సంఘం (నాట్స్) ప్లోరిడాలో నిర్వహించిన ఫుడ్ డ్రైవ్‌కు చక్కటి స్పందన లభించింది. థాంక్స్ గివింగ్ బ్యాక్‌లో భాగంగా టాంపాబే నాట్స్ విభాగం చేపట్టిన ఫుడ్ డ్రైవ్‌లో నాట్స్ సభ్యులంతా ఉత్సాహంగా పాల్గొన్నారు. నాట్స్‌ పిలుపునకు స్పందించి దాదాపు 20 కుటుంబాలు ఈ ఫుడ్ డ్రైవ్‌ని విజయవంతం చేయడంలో కీలక పాత్ర పోషించాయి. తాజా పండ్లు, కూరగాయలు, వెన్న, పాలు, పాల ఉత్పత్తుల్ని సేకరించారు. చిన్నారులు, మహిళలు అందరూ కలిసి ఈ ఫుడ్ డ్రైవ్‌లో పాల్గొని ఆహార ఉత్పత్తులను విరాళంగా అందజేశారు. మొత్తం 2500 పౌండ్ల ఆహారాన్ని సేకరించి టాంపాలోని పేద పిల్లల ఆకలి తీర్చే హోప్ చిల్డ్రన్స్ హోమ్‌కు విరాళంగా ఇచ్చారు.ఈ ఆహారం దాదాపు 70 మంది పిల్లలకు సరిపోతుందని హోప్ చిల్డ్రన్స్ హోమ్ నిర్వాహకులు తెలిపారు. నాట్స్ కుటుంబ సభ్యులు తమ పిల్లలతో కలిసి చేసిన ఈ ఫుడ్ డ్రైవ్‌ను ప్రశంసించారు.



ఈ గొప్ప కార్యక్రమాన్ని విజయవంతం చేయడంలో శేఖర్ కోన, శివ చెన్నుపాటి, రాహుల్ చంద్ర గోనె, భాస్కర్ సోమంచి, అనిల్ అరెమండ, విజయ్ దలై, రమేష్ కొల్లి, ప్రసన్న కోట, రవి చౌదరి తదితరులు కీలక పాత్ర పోషించారు. ఈ కార్యక్రమానికి సహకరించిన నాట్స్ బోర్డు గౌరవ సభ్యులు డా. కొత్త శేఖరంతో పాటు మాజీ ఛైర్మన్ శ్రీనివాస్ గుత్తికొండకు నాట్స్ టాంపా బే విభాగం ప్రత్యేక ధన్యవాదాలు తెలిపింది. నాట్స్ బోర్డు వైస్ ఛైర్మన్ ప్రశాంత్ పిన్నమనేని, నాట్స్ బోర్డు డైరక్టర్ శ్రీనివాస్ మల్లాది, నాట్స్ వైస్ ప్రెసిడెంట్(ఫైనాన్స్/మార్కెటింగ్)  భాను ధూళిపాళ్ల,  ప్రోగ్రామ్ నేషనల్ కో-ఆర్డినేటర్ రాజేష్ కాండ్రు,  జాయింట్ ట్రెజరర్ సుధీర్ మిక్కిలినేని, ప్రసాద్ ఆరికట్ల, సలహా కమిటీ సభ్యులు సురేష్ బొజ్జా, చాప్టర్ కో-ఆర్డినేటర్ సుమంత్ రామినేని, జాయింట్ కో-ఆర్డినేటర్ విజయ్ కట్టా, కోర్ టీమ్ కమిటీ టీం సభ్యులు నవీన్ మేడికొండ, హరి మండవ, భావన దొప్పలపూడి, భార్గవ్ మాధవరెడ్డి, శ్రీనివాస్ బైరెడ్డి, శిరీష దొడ్డపనేని ఇతర క్రియాశీల వాలంటీర్లు ఈ ఫుడ్ డ్రైవ్ విజయవంతం చేయడంలో కృషి చేశారు. పేద పిల్లల కోసం చేపట్టిన ఈ ఫుడ్ డ్రైవ్ కోసం పని చేసిన ప్రతి ఒక్కరికీ నాట్స్ ఛైర్ విమెన్ అరుణ గంటి, నాట్స్ ప్రెసిడెంట్ బాపయ్య చౌదరి(బాపు) నూతి ప్రత్యేక కృతజ్ఞతలు తెలిపారు. నాట్స్ కార్యదర్శి రంజిత్ చాగంటి, కార్యనిర్వాహక మీడియా కార్యదర్శి మురళీకృష్ణ మేడిచెర్ల ఈ కార్యక్రమానికి తమ సహకారం అందించారు.



USA: అమెరికాలోని భారతీయులకు శుభవార్త

గడువు ముగిసిన వర్క్‌పర్మిట్ల చెల్లుబాటు 540 రోజులకు పొడిగింపు



వాషింగ్టన్‌: అమెరికాలో పనిచేస్తున్న వలసదారులకు.. ముఖ్యంగా వేల మంది భారతీయులకు శుభవార్త. గడువు ముగిసిన కొన్ని రకాల వలసదారుల వర్క్‌ పర్మిట్ల చెల్లుబాటు గడువును 18 నెలలు పొడిగించాలని బైడెన్‌ యంత్రాంగం నిర్ణయించింది. ప్రస్తుతం ఈ చెల్లుబాటు గడువు 180 రోజులు. తాజా పెంపుతో ఇది 540 రోజులుకు చేరుకుంది. బుధవారం నుంచి అమల్లోకి వచ్చిన ఈ ఉత్తర్వులు.. గ్రీన్‌కార్డు కోసం నిరీక్షిస్తున్నవారికి, హెచ్‌-1బి వీసాదారుల భాగస్వాములకు ఉపయోగపడనున్నాయి. అమెరికా సంస్థల యజమానులకూ ఊరటనిచ్చేవే. ఎందుకంటే వారికి ఉద్యోగ సేవల్లో ఎలాంటి అంతరాయం కలగదు. మంగళవారం డిపార్ట్‌మెంట్‌ ఆఫ్‌ హోంల్యాండ్‌ సెక్యూరిటీ ఈ ఉత్తర్వులను వెలువరించింది. సాధారణంగా గడువు ముగిసిన వర్క్‌పర్మిట్లను 180 రోజులకు ఆటోమేటిగ్గా పొడిగిస్తారు. ఇప్పుడు దాన్ని 18 నెలలు (540 రోజులు) చేశారు. 180 రోజులు పొడిగింపులో ఉన్నవారు మరో 360 రోజులు అమెరికాలో ఉద్యోగం చేసుకొనేందుకు వెసులుబాటు కలుగుతుంది. ఈ నిర్ణయంతో దాదాపు 87వేల మంది వలసదారులకు తక్షణమే లబ్ధి చేకూరడంతో పాటు దాదాపు 4.20లక్షల మంది వలసదారులు పని అనుమతులు కోల్పోకుండా ఉంటారని ఇండియన్‌ అమెరికన్‌ కమ్యూనిటీ నేత అజయ్‌ జైన్‌ తెలిపారు.

Gun Fire: అమెరికాలో కాల్పులు.. బాలింత, శిశువు సహా 11మంది మృతి



ఫ్లోరిడా/హూస్టన్‌/వాషింగ్టన్‌: అమెరికాలో తుపాకీ సంస్కృతి ప్రాణాలు తోడేస్తోంది. శని, ఆదివారాల్లో మూడు వేర్వేరు చోట్ల జరిగిన కాల్పుల్లో 11 మంది మృతిచెందారు. ఫ్లోరిడాలోని లేక్‌ ల్యాండ్‌లో ఆదివారం తెల్లవారుజామున ఓ సైకో తుపాకీతో స్వైరవిహారం చేయడంతో నలుగురు మృతిచెందారు. మృతుల్లో ఓ బాలింత, ఆమె ఒడిలో ఒదిగిన శిశువు కూడా ఉన్నారు. బుల్లెట్‌ప్రూఫ్‌ దుస్తులు ధరించిన సైకో జరిపిన కాల్పుల్లో లేక్‌ల్యాండ్‌లోని ఓ ఇంట్లో 11 ఏళ్ల బాలిక, బాలింత, ఆమె ఒడిలోని శిశువు మృతిచెందారు. పొరుగింట్లో మరో మహిళ ప్రాణాలు కోల్పోయింది. ఆగంతుకుడిపై కాల్పులు జరిపిన పోలీసులు ప్రాణాలతో పట్టుకున్నారు. అనంతరం ఆస్పత్రిలో చేర్చారు. అయితే కాల్పులకు కారణం ఏమిటన్నది పోలీసులు వెల్లడించలేదు.

హూస్టన్‌లో నలుగురు

 హూస్టన్‌లో ఆదివారం ఉదయం ఓ ఇంట్లో జరిగిన కాల్పుల్లో ఇద్దరు పిల్లలు సహా నలుగురు మృతిచెందారు. కాల్పుల అనంతరం ఆ ఇల్లు తగలబడింది. అగ్నిమాపక సిబ్బంది రంగప్రవేశం చేసి మృతదేహాలను గుర్తించగా, కాల్పుల విషయం వెలుగుచూసింది. మృతుల్లో ఇద్దరు పెద్దలకు సుమారు 50 ఏళ్లు ఉండగా, పిల్లల వయసు 10-13 మధ్యలో ఉంటుందని పోలీసులు చెప్పారు. ఇంట్లో జరిగిన గొడవే కాల్పులకు దారి తీసి ఉండొచ్చని భావిస్తున్నారు.

వాషింగ్టన్‌లో ముగ్గురు

అమెరికాలోని వాషింగ్టన్‌ వాయవ్య ప్రాంతంలో శనివారం రాత్రి జరిగిన కాల్పుల్లో ముగ్గురు వ్యక్తులు మృతిచెందగా, మరో ముగ్గురు గాయపడ్డారు. పోలీసుశాఖ ట్విటరులో పేర్కొన్న సమాచారం మేరకు.. లాంగ్‌ఫెలో వీధిలోని 600 బ్లాకులో బ్రైట్‌వుడ్‌ పార్కు సమీపాన ఈ దుర్ఘటన జరిగింది. క్షతగాత్రులకు స్థానిక ఏరియా ఆసుపత్రిలో చికిత్స అందించారు. వీరికి ప్రాణాపాయం లేదని పోలీసులు తెలిపారు. కాల్పులకు సంబంధించి నల్లటి హోండా అకార్డ్‌ సెడాన్‌ వాహన చిత్రాన్ని ట్విటరులో ఉంచిన పోలీసు శాఖ.. దీన్ని గుర్తించడంలో స్థానికుల సాయం కోరింది. 

ఆస్ట్రేలియా: ‘హ్యూమన్‌ రైట్స్‌’ వ్యాసరచన పోటీలో విజేతగా అరుణ్‌ గోగినేని



ఇంటర్నెట్ డెస్క్‌: ఆస్ట్రేలియన్ ఛార్టర్‌ ఆఫ్ హ్యూమన్‌ రైట్స్‌ అండ్ ఫ్రీడమ్‌ అంశానికి సంబంధించి వ్యాసరచన పోటీల్లో బాబు గోగినేని కుమారుడు అరుణ్‌ గోగినేని విజేతగా నిలిచారు. ఆస్ట్రేలియాలోని వెరిబీ సెకండరీ కాలేజ్‌లో చదువుతున్న అరుణ్‌ గోగినేనితో పాటు మరో విద్యార్థి జోష్‌వా సంయుక్తంగా విజేతలుగా నిలిచారని బాబు గోగినేని సామాజిక మాధ్యమాల ద్వారా వెల్లడించారు. జాతీయ స్థాయిలో నిర్వహించిన పోటీల్లో ఒకే కాలేజ్‌కు చెందిన విద్యార్థులు ప్రథమ స్థానంలో నిలవడం విశేషమని బాబు పేర్కొన్నారు. దీనికి సంబంధించిన వివరాలను బాబు గోగినేని షేర్‌ చేశారు. ఆస్ట్రేలియాలో పాఠశాల విద్యార్థులకు హక్కుల పట్ల  అవగాహన కల్పించేందుకు ఏటా ‘హ్యూమన్‌ రైట్స్ లా సెంటర్’ ఇలాటి పోటీలను నిర్వహిస్తుందని బాబు గోగినేని వివరించారు. 



వాషింగ్టన్‌లో ఘనంగా ఎన్టీఆర్‌ శత జయంతి వేడుకలు



వాషింగ్టన్‌ డీసీ: అమెరికాలోని వాషింగ్టన్ డీసీలో భాను మాగులూరి అధ్యక్షతన ఎన్ఆర్‌ఐ తెలుగుదేశం పార్టీ ఆధ్వర్యంలో ఎన్టీఆర్ శత జయంతి వేడుకలు ప్రారంభమయ్యాయి. కేక్‌ కట్‌ చేసి ఈ వేడుకల్ని లాంఛనంగా ప్రారంభించారు. ఎన్టీఆర్ చిత్రపటానికి పూలమాలలు వేసి, పుష్పాంజలి ఘటించారు. ఈ సందర్భంగా తెదేపా సీనియర్‌ నేత గోరంట్ల బుచ్చయ్య చౌదరి మాట్లాడుతూ.. తెలుగుజాతి గుండెచప్పుడు ఎన్టీఆర్ అని అన్నారు. నందమూరి తారక రామారావు శత జయంతి సంబరాలు అంబరాన్నంటుతున్న వేళ, ఆయన్ను స్మరించుకోవడం ఎంతో ఆనందదాయకమన్నారు. ప్రజా జీవితంలో, రాష్ట్ర రాజకీయాల్లో ప్రమాణాలు, ఉన్నత విలువల గురించి మాట్లాడుకున్నప్పుడల్లా ముందుగా గుర్తొచ్చేది ఆ మహనీయుడి పేరేనన్నారు. భారత రాజకీయాల్లో ప్రాంతీయ పార్టీల వ్యవస్థకు ప్రత్యేక స్థానాన్ని కల్పించిన చారిత్రక మూర్తిగా, తెలుగుదనపు తియ్యదనాన్ని జాతీయంగా, అంతర్జాతీయంగా చవి చూపించిన తెలుగు వల్లభుడు ఎన్టీఆర్ అని కొనియాడారు.

అనంతరం నూతక్కి రామకృష్ణ ప్రసాద్ మాట్లాడుతూ.. రాజకీయాలను జనం మెచ్చేలా ప్రభావితం చేయడంలో కీలక పాత్ర పోషించిన తొలి సీఎం ఎన్టీఆర్ అన్నారు. రాజకీయాలు వృత్తి, వ్యాపారాలుగా మారిన నేపథ్యంలో సిద్ధాంతాలకు తిలోదకాలిచ్చి, ప్రజాసేవకు పాతరేసిన ప్రస్తుత తరుణంలో ఎన్టీఆర్ నీతి, నిజాయతీ, పట్టుదల, సాహసం ప్రతి తెలుగువాడు ఆదర్శంగా తీసుకోవాలన్నారు.

గుంటూరు మిర్చి యార్డు మాజీ ఛైర్మన్ మన్నవ సుబ్బారావు మాట్లాడుతూ.. రాజకీయాలలో ఉన్నది పుష్కర కాలమే అయినా ప్రజల మదిలో చెరగని ముద్ర వేసిన ఎన్టీఆర్ ఖ్యాతిని, ఛరిష్మాను ప్రపంచ దేశాలు కొనియాడాయన్నారు. జాతి నిర్మాణం వైపు ప్రజలను జాగృతం చేసి తన ఆలోచనలు, ఆవేశంతో నేటి తరానికి స్ఫూర్తి ప్రదాతగా నిలుస్తున్నారంటూ కొనియాడారు.  ఈ కార్యక్రమంలో తానా మాజీ అధ్యక్షుడు వేమన సతీష్, గోరంట్ల పున్నయ్య చౌదరి, సామినేని కోటేశ్వరరావు, ఉయ్యూరు శ్రీనివాసరావు, రామ్ చౌదరి ఉప్పులూరి, చంద్ర మల్లావతు, రమాకాంత్ కోమ, రమేష్ అవిరినేని, అనిత మన్నవ తదితరులు పాల్గొన్నారు.

Pravasi Bharatiya Divas: పుట్టిన గడ్డ..మురిసెను బిడ్డా!

సర్కారు బడుల బాగుకు ఎన్నారైల చేయూత
రూపురేఖలు మారిన ప్రభుత్వ పాఠశాలలు
ఇతర అభివృద్ధి పనులకూ రూ.కోట్లలో నిధులిస్తూ దాతృత్వం



‘‘ఏ దేశమేగినా ఎందు కాలిడినా.. ఏ పీఠమెక్కినా ఎవ్వరెదురైనా
పొగడరా నీ తల్లి భూమి భారతిని.. నిలపరా నీ జాతి నిండు గౌరవము’’

అంటూ కవి రాయప్రోలు సుబ్బారావు నినదించినట్టు...ప్రవాసీయులు మాతృభూమి సేవలో తరిస్తున్నారు. ఏ దేశంలో స్థిరపడినా తాము పుట్టి పెరిగిన ప్రాంతంపై మమకారాన్ని చాటేందుకు ఉవ్విళ్లూరుతున్నారు. ఎక్కువ మంది తమకు విద్యాబుద్ధులు నేర్పిన పాఠశాలల అభివృద్ధికి కృషిచేస్తూ భావిభారత పౌరుల భవిష్యత్తుకు బాటలు వేస్తుండగా, మరికొందరు గ్రామం సహా చుట్టుపక్కల ప్రాంతాల్లో ఆసుపత్రులు, రోడ్లు, కమ్యూనిటీ భవనాల నిర్మాణం, తాగునీటి వసతి తదితర అభివృద్ధి పనులకు సహకారం అందిస్తూ జన్మభూమి రుణం తీర్చుకుంటున్నారు. ముఖ్యంగా వైద్య వృత్తిలో స్థిరపడిన వారు సేవలో ముందుంటూ రోగాలకే కాదు..సొంతూరి సమస్యకూ చికిత్స చేస్తామంటున్నారు. ప్రవాస భారతీయ దినోత్సవం సందర్భంగా అలాంటి కొందరి సేవలపై ‘ఈనాడు’ కథనం.

రూ.కోటిన్నరతో బడి నిర్మాణం.. ఐటీ విద్యకు శ్రీకారం!



రంగారెడ్డి జిల్లా మెయినాబాద్‌ మండలం తోల్కట్టలో భాస్కర్‌రావు సమకూర్చిన నిధులతో నిర్మిస్తున్న పాఠశాల భవనం

అమెరికాలోని హోస్టన్‌లో ఇంజినీరుగా స్థిరపడిన మంత్రిప్రగడ భాస్కర్‌రావు రంగారెడ్డి జిల్లా మెయినాబాద్‌ మండలం తోల్కట్ట గ్రామంలో బడి నిర్మాణానికి శ్రీకారం చుట్టారు. ఊరిలో ప్రాథమిక పాఠశాలలకు ప్రభుత్వం రెండు ఎకరాల స్థలం కేటాయించగా, అందులో రూ.కోటిన్నరతో 12 తరగతి గదులను నిర్మిస్తున్నారు. ప్రాథమిక స్థాయి నుంచే విద్యార్థులు ఐటీని వినియోగించే సాంకేతిక విద్యను అందిపుచ్చుకోవాలనే లక్ష్యంతో అందుకు అనుగుణమైన సదుపాయాలను కల్పించేందుకు వనరులు సిద్ధం చేస్తున్నారు. విద్యార్థుల ప్రోగ్రెస్‌ రిపోర్ట్‌, హాజరు తదితర వాటిని తల్లిదండ్రులు తెలుసుకునేలా వెబ్‌సైట్‌ను ఇప్పటికే రూపొందించారు. డిజిటల్‌ బోధనకు వీలుగా అన్ని తరగతుల పాఠాలను డిజిటలీకరించే పనులూ పూర్తిచేశారు. అంతేకాదు గత రెండేళ్లుగా ఆయన అమెరికా నుంచి తరచూ పాఠశాల ఉపాధ్యాయులతో జూమ్‌ ద్వారా మాట్లాడుతూ పాఠశాల, పిల్లల పురోభివృద్ధిని తెలుసుకుంటూ సూచనలు ఇస్తున్నారు.



భాస్కర్‌ రావు

సొంతింటినే బడిగా మార్చిన డాక్టర్‌ గండ్ర విద్యాధర్‌రావు



జగిత్యాల జిల్లా మల్లాపూర్‌ మండలం  సాతారంలో ప్రాథమిక పాఠశాలగా మారిన గండ్ర విద్యాధర్‌రావు ఇల్లు

అమెరికాలోని డ్రాన్‌ఫోర్ట్‌లో గుండె వైద్యుడిగా స్థిరపడిన గండ్ర విద్యాధర్‌రావుది జగిత్యాల జిల్లా మల్లాపూర్‌ మండలం సాతారం గ్రామం. గత పాతికేళ్లుగా ఆ గ్రామాభివృద్ధికి తోడ్పాటును అందిస్తున్నారు. ఇప్పటివరకూ కోటి రూపాయాలకు పైగా సాయం చేశారు. గ్రామంలోని ప్రాథమిక పాఠశాలకు సరైన తరగతి గదులు, వసతులు లేకపోవడాన్ని గుర్తించి..1995లోనే లక్షల విలువైన సొంత ఇంటిని పాఠశాలకు విరాళంగా ఇచ్చారు. ఆ రోజుల్లోనే బడిలో కార్పొరేట్‌ పాఠశాలకు దీటుగా కంప్యూటర్‌ ల్యాబ్‌ను సమకూర్చారు. ఇప్పటికీ అదే ఇంట్లో తెలుగు, ఆంగ్ల మాధ్యమాల్లో పాఠశాల నిర్వహిస్తున్నారు. జడ్పీ ఉన్నత పాఠశాల విద్యార్థులకు ఆట స్థలం లేదని తెలుసుకుని గ్రామ శివారులో రెండు ఎకరాలు కొనిచ్చారు. ప్రస్తుతం ఇదే స్థలంలో నూతనంగా జడ్పీ ఉన్నత పాఠశాలను ఏర్పాటుచేసి తరగతులను బోధిస్తున్నారు.



విద్యాధర్‌రావు

దయగల ‘హృదయం’ డాక్టర్‌ రాజేందర్‌రెడ్డి సొంతం



తొర్రూరు మండలం చెర్లపాలెంలో ప్రాథమిక పాఠశాల. (అంతరచిత్రంలో) కంప్యూటర్‌ ల్యాబ్‌

మహబూబాబాద్‌ జిల్లా తొర్రూరు మండలం చెర్లపాలెం గ్రామానికి చెందిన ప్రవాస భారతీయ దంపతులు అనుమాండ్ల రాజేందర్‌రెడ్డి, ఝాన్సీరెడ్డి ఉమ్మడి వరంగల్‌ జిల్లాలో ఎన్నో సేవా కార్యక్రమాలను చేపడుతున్నారు. గత 35 ఏళ్లుగా అమెరికాలోని కాలిఫోర్నియాలో గుండెవైద్య నిపుణులుగా పనిచేస్తున్న రాజేందర్‌రెడ్డి చర్లపాలెంలో రూ.10 లక్షలతో ప్రాథమిక పాఠశాల, మరో రూ.10 లక్షలతో గ్రంథాలయాన్ని నిర్మించారు. అదే ఊరిలోని ఉన్నత పాఠశాలలో రూ.2 లక్షలతో సైన్స్‌ల్యాబ్‌, డిజిటల్‌ తరగతి గదులను ఏర్పాటు చేశారు. నెల్లికుదురు మండలం కాచికల్‌ గ్రామంలో రూ.10 లక్షలతో, ములుగు మండలం పందికుంటలో రూ.25 లక్షలతో పాఠశాల భవనాలు నిర్మించారు. ఝాన్సీరెడ్డి తన స్వగ్రామం ఖమ్మం జిల్లా బనిగండ్లపాడులో రూ.25 లక్షలతో బడి నిర్మించారు. ఇంకా ఆసుపత్రి, కమ్యూనిటీ భవనాల్లాంటివి అనేకం నిర్మించారు.



అనుమాండ్ల రాజేందర్‌రెడ్డి, ఝాన్సీరెడ్డి

తండ్రి పేరిట తరగతి గదులు



సిరిసిల్లలో విఠల్‌ దాతృత్వంతో నిర్మించిన పాఠశాల (అంతరచిత్రంలో) తరగతి గదిలో ప్రొజెక్టర్‌, తెర

సిరిసిల్ల జిల్లా కేంద్రానికి చెందిన కుసుమ విఠల్‌ అమెరికాలో వైద్యుడిగా స్థిరపడ్డారు. ఇదే పట్టణంలోని శివనగర్‌ ఉన్నత పాఠశాలలోనే పాఠశాల విద్య పూర్తిచేసిన ఆయన..దాదాపు ఏడేళ్ల క్రితం ఆ బడికి రూ.10 లక్షలు విరాళంగా ఇచ్చారు. తండ్రి కుసుమ రామయ్య పేరిట రెండు తరగతి గదులను నిర్మించారు. రెండేళ్ల క్రితం మరో రూ.4 లక్షలు సమకూర్చారు. వాటితో తొమ్మిది ప్రొజెక్టర్లు, తెరలు కొనుగోలు చేశామని ప్రధానోపాధ్యాయుడు పరబ్రహ్మమూర్తి తెలిపారు.



విద్యార్థులతో విఠల్‌

చదువుల గుడి రూపు మారుస్తోన్న డాక్టర్‌ మాధవి దంపతులు



మెదక్‌ జిల్లా మాసాయిపేటలో ప్రాథమిక పాఠశాల తరగతి గదిలో బల్లలు.

మెదక్‌ జిల్లా మాసాయిపేటకు చెందిన మాధవి ప్రస్తుతం లండన్‌లో వైద్యురాలిగా స్థిరపడ్డారు. సొంతూరికి వచ్చినప్పుడల్లా తాను చిన్నప్పుడు చదువుకున్న ప్రభుత్వ పాఠశాలను సందర్శించేవారు. తాను అక్షరాలు దిద్దిన చదువుల గుడి రూపుమార్చాలని సంకల్పించారు. భర్త డాక్టర్‌ శ్రీకాంత్‌ సహకారంతో ఇటీవలే రూ.4.50 లక్షలు ఖర్చుచేసి 120 బల్లలు, ఫ్యాన్లు, ఫర్నిచర్‌ సమకూర్చారు. ఎనిమిది గదుల భవనానికి రంగులు వేయించారు. ఇంకా ఉన్నత పాఠశాలలో రూ.1.50 లక్షల ఖర్చుతో సైన్స్‌ల్యాబ్‌ ఏర్పాటు చేయించారు. త్వరలోనే పాఠశాలలో డిజిటల్‌ తరగతి గది, కంపూటర్‌ ల్యాబ్‌ ఏర్పాటు చేయిస్తామని ఇటీవల పాఠశాలలను సందర్శించిన డాక్టరు దంపతులు హామీ ఇచ్చారు.



మాధవి, శ్రీకాంత్‌

ఎగిరిపోతాం.. ఏ దేశానికైనా!
తెలంగాణ వాసుల్లో ప్రవాసానికి పెరుగుతున్న ఆదరణ
విద్య, ఉద్యోగాల కోసం భారీగా విదేశాలకు పయనం
గతంలో గల్ఫ్‌కే.. ఇప్పుడు అన్ని దేశాలకూ

తెలంగాణ నుంచి విదేశాలకు వెళ్లే వారి సంఖ్య ఏటికేడు పెరుగుతోంది. గతంలో ఉపాధి కోసం గల్ఫ్‌ దేశాలకే ఎక్కువ మంది వెళ్లేవారు. ఇప్పుడు విద్య, ఉద్యోగ, ఉపాధి కోసం ప్రపంచ వ్యాప్తంగా అనేక దేశాలకు తెలంగాణ వాసులు తరలిపోతున్నారు. ముఖ్యంగా యువత విదేశీ వర్సిటీల్లో ఉన్నత విద్య కోసం రెక్కలు కట్టుకుని ఎగిరిపోతోంది. రాష్ట్రం నుంచి 1970 ప్రాంతంలోనే గల్ఫ్‌ దేశాలకు వలసలు మొదలయ్యాయి. 1980 నుంచి వైద్య, ఇతర వృత్తి నిపుణులు అమెరికా సహా వివిధ దేశాలకు వెళ్లడం అధికమైంది. 1990 తర్వాత ఐటీ రంగం పురోగమనంతో యువత ఉన్నత విద్య కోసం ఎక్కువగా అమెరికా బాట పట్టింది. అప్పట్నుంచి ఎమ్మెస్‌, ఎంబీఏ, ఎంబీబీఎస్‌ చదివేందుకు రష్యా, ఇంగ్లండ్‌, జర్మనీ, ఫ్రాన్స్‌ వంటి దేశాలకు వెళ్లే విద్యార్థుల సంఖ్య పెరుగుతూ వస్తోంది. ‘‘ప్రస్తుతం ఏటా తెలంగాణ నుంచి సరాసరిన 60 వేల మంది విద్యార్థులు విదేశాలకు పయనమవుతున్నారు. అందులో ఎక్కువ మంది అమెరికాను ఎంచుకుంటున్నారు. ఎస్సీ, ఎస్టీ, బీసీ, మైనారిటీ, ఈబీసీల కోసం తెలంగాణ ప్రభుత్వం విదేశీ విద్యానిధి పథకాలను అమలు చేస్తోంది. దీని ద్వారా ఏటా వెయ్యి మందికి రూ.20 లక్షల సాయం అందిస్తోంది. ఈ పథకం అమల్లోకి వచ్చాక మధ్య తరగతి నుంచి విదేశాలకు వెళ్లి చదువుకునే వారి సంఖ్య బాగా పెరిగింది’’ అని ప్రవాసీ తెలంగాణ సంఘాలు పేర్కొంటున్నాయి. అలా వెళ్లిన వారిలో 80% మంది ఉద్యోగాలు పొంది అక్కడే స్థిరపడుతున్నారని తెలిపాయి. ఇదే కాదు ఇటీవల ఐటీ సంస్థల్లో ఉద్యోగాలు చేసే తెలంగాణ వాసుల సంఖ్యా గణనీయంగా పెరిగింది. ప్రస్తుతం తెలంగాణ నుంచి అన్ని దేశాల్లో కలిపి 1.80 లక్షల మంది ఐటీ ఉద్యోగాలు చేస్తున్నారు. ఆ తర్వాత వైద్యరంగంలో 90 వేల మంది వైద్యులు, ఫార్మాసిస్టులు, నర్సులుగా విదేశాల్లో స్థిరపడ్డారు. గల్ఫ్‌లో ఎక్కువ మంది సాధారణ అర్హతల (బ్లూకాలర్‌)తో ఉద్యోగాలు చేస్తున్నారు. ఈ క్రమంలో స్థానికంగా తెలంగాణ ప్రవాసులు సంఘాలను ఏర్పాటుచేసి వివిధ సేవా, సాంస్కృతిక కార్యక్రమాల్లో భాగస్వాములవుతున్నారు.

కరోనా వచ్చినా...

రెండేళ్ల క్రితం వచ్చిన కరోనా ప్రపంచాన్ని అతలాకులతం చేసింది. భారత్‌తో పాటు అమెరికా, బ్రిటన్‌ ఇతర దేశాలు తల్లడిల్లిపోయాయి. ఇది విమాన ప్రయాణాలు, చదువులపై ప్రభావం చూపింది. ఈ కారణంగా ఉపాధి అవకాశాలు కోల్పోయి గల్ఫ్‌ దేశాల నుంచి దాదాపు లక్ష మంది స్వగ్రామాలకు తిరిగివచ్చారు. కొత్తగా అక్కడికి వెళ్లే వారి సంఖ్య గణనీయంగా తగ్గింది. ఈ పరిస్థితుల్లోనూ రాష్ట్రం నుంచి ఇతర విదేశాలకు వెళ్లే వారి సంఖ్య తగ్గలేదు. ఇంకా పెరిగింది. 2020లో 49 వేల మంది ఇక్కణ్నుంచి కొత్తగా విదేశాలకు వెళ్లగా, 2021లో ఆ సంఖ్య 51 వేలకు పెరిగింది. ఈ రెండేళ్లలో మరో 80 వేల మంది విద్యార్థులు చదువుల కోసం వెళ్లారు.

రాజకీయంగానూ పాగా..పెట్టుబడుల ఆకర్షణలో భూమిక

విదేశాల్లో స్థిరపడిన తెలంగాణ వాసులు ఆయా దేశాల రాజకీయాల్లోనూ కీలక పాత్ర పోషిస్తున్నారు. స్థానికంగా జరిగే ఎన్నికల్లోనూ పాల్గొంటున్నారు.  ఇటీవలే ఆస్ట్రేలియా దేశం సిడ్నీలోని స్ట్రాట్‌ పీడ్స్‌ సిటీ కౌన్సిల్‌ సభ్యురాలిగా రంగారెడ్డి జిల్లాకు చెందిన పట్లోల్ల సంధ్యారెడ్డి ఎన్నికయ్యారు. న్యూసౌత్‌వేల్స్‌లోని బ్లాక్‌టౌన్‌ సిటీ కౌన్సిల్‌ సభ్యునిగా సికింద్రాబాద్‌ వాసి చెట్టిపల్లి లివింగ్‌స్టన్‌ ఎన్నికయ్యారు. తెలంగాణలో పెట్టుబడులు పెట్టేలా, పరిశ్రమలు స్థాపించేలా వివిధ దేశాలకు చెందిన పారిశ్రామిక వేత్తలను ప్రోత్సహించడంలోనూ ప్రవాసీయులు కీలక భూమికి పోషిస్తున్నారు. కరోనా సమయంలో భారీ వితరణ చేశారు. విదేశాల్లో రాష్ట్ర వాసులు పెద్ద సంఖ్యలో ఉండటంతో..వారి సంక్షేమం, చేయూత కోసం ప్రత్యేక విధానాన్ని(ఎన్‌ఆర్‌ఐ పాలసీ) రూపొందించేందుకు రాష్ట్ర ప్రభుత్వం సన్నాహాలు చేస్తోంది.-ఈనాడు, హైదరాబాద్‌, ఈనాడు యంత్రాంగం

దుబాయిలో ఘనంగా గాంధీ జయంతి వేడుకలు



దుబాయి: భారత జాతిపిత మహాత్మా గాంధీ  జయంతి వేడుకలు దుబాయిలో ఘనంగా జరిగాయి. ప్రపంచానికి శాంతి, అహింసా మార్గం చూపిన మహాత్ముడి జయంతి వేడుకల్ని యూఏఈలో సింగిరి అండ్ కో ఆడిట్ ఫర్మ్‌లో ప్రవాసాంధ్రులు నిర్వహించారు. గాంధీజీ పుట్టిన దేశంలో తామంతా జన్మించడం గర్వకారణమంటూ కేకు కోసి సంబరాలు చేసుకున్నారు. ఈ సందర్భంగా నిర్వాహకులు మాట్లాడుతూ..  గాంధీజీ పుట్టిన దేశంలో తాము జన్మించడం గర్వకారణమన్నారు. ప్రపంచ దేశాలకు శాంతి, అహింసా మార్గాన్ని చూపిన మహనీయుడి జయంతిని దుబాయిలో నిర్వహించుకోవడం భారతీయులుగా గర్వపడుతున్నామని చెప్పారు. కుల, మత, వర్గ రహితంగా ప్రజల్ని ఏకం చేసి స్వాతంత్ర్య సాధనకు పరుగులు పెట్టించిన గొప్పమానవతావాది అని, ఆయన చెప్పే మాట, వేసే ప్రతి అడుగు ఆచరణీయమంటూ కొనియాడారు. దుబాయిలో తొలిసారి మహాత్ముడి జయంతి వేడుకలు జరపడం ఆనందంగా ఉందన్నారు. ఈ కార్యక్రమంలో ప్రవాసీయులు డాక్టర్‌ ముక్కు తులసీ కుమార్‌, సింగిరి రవి కుమార్, కసారం రమేష్, గరగపర్తి రాంకీ, తడివాక రమేష్ నాయుడు,  కోడి రవికిరణ్, గోపి బర్మా తదితరులు పాల్గొన్నారు. 





Samskrutika Kalasaradhi: ఆసక్తికరంగా సింగపూర్‌ శ్రీ సాంస్కృతిక కళాసారథి ‘మా రెండేళ్ల ప్రయాణం’



సింగపూర్‌ సిటీ: సింగపూర్‌ తెలుగు సౌరభాలను విశ్వవ్యాప్తితం చేస్తోన్న ‘శ్రీ సాంస్కృతిక కళాసారథి’ సంస్థ ద్వితీయ వార్షికోత్సవం పురస్కరించుకుని నిర్వహించిన ‘మా రెండేళ్ల ప్రయాణం’ కార్యక్రమం ఆద్యంతం ఆసక్తిగా సాగింది. సంస్థ వ్యవస్థాపకులు కవుటూరి రత్నకుమార్, కార్యవర్గ సభ్యులు రాధిక మంగిపూడి, ఊలపల్లి భాస్కర్, చామిరాజు రామాంజనేయులు పాల్గొన్నారు. ఈ రెండేళ్లలో సంస్థ తరఫున చేపట్టిన కార్యక్రమాలు, 24 గంటల నిర్విరామ అంతర్జాల ప్రోగ్రామ్‌లు, వాటి నిర్వహణ వెనుక కృషి, ఎదుర్కొన్న సవాళ్ల గురించి ఆసక్తికర విషయాలను వారు కార్యవర్గ సభ్యులతో పంచుకున్నారు. ఈ ప్రయాణంలో సంస్థ వెన్నంటి ప్రోత్సహించిన వ్యక్తులతోపాటు వంగూరి ఫౌండేషన్ ఆఫ్ అమెరికా, వంశీ ఇంటర్నేషనల్, తానా, మలేషియా తెలుగు సంఘం, రాష్ట్రేతర తెలుగు సమాఖ్య, వీధి అరుగు నార్వే, దక్షిణాఫ్రికా తెలుగు సంఘం, తెలుగు బుక్ ఆఫ్ రికార్డ్స్ తదితర సంస్థలకు కృతజ్ఞతలు తెలిపారు.

సింగపూర్‌లో నిక్షిప్తమైన తెలుగు సాహితీ సంపద, కళాకారులు, సాహితీవేత్తలను వెలుగులోకి తెస్తోందీ ‘శ్రీ సాంస్కృతిక కళాసారథి’ సంస్థ. సాంకేతిక పథంలో పయనిస్తూ.. ప్రాచీన తెలుగు సంస్కృతి విశేషాలు, ఆధ్యాత్మిక, కళారంగాలకు చెందిన వినూత్న కార్యక్రమాలను ప్రపంచ నలుమూలలకూ చేరేలా నిర్వహిస్తోంది. ఈ కార్యక్రమానికి సమన్వయకర్తగా సుబ్బు వీ పాలకుర్తి వ్యవహరించారు. గణేశ్న రాధాకృష్ణ, కాత్యాయని సాంకేతిక నిర్వహణ బాధ్యతలు నిర్వర్తించారు. ఈ కార్యక్రమాన్ని యూట్యూబ్‌ ద్వారా https://www.youtube.com/watch?v=XnFc7-wo7IA వీక్షించవచ్చు.

శాస్త్ర, సాంకేతిక రంగాల్లో పెట్టుబడులు ఇంకా పెరగాలి

ఆస్ట్రేలియన్‌ అకాడమీ ఆఫ్‌ సైన్సెస్‌ అధ్యక్షుడు చెన్నుపాటి జగదీశ్‌ సూచన

ఇటీవల అధ్యక్షుడిగా ఎన్నికైన తెలుగుతేజం

ఈ నెల 26న బాధ్యతల స్వీకరణ



ఈనాడు, హైదరాబాద్‌: ప్రతిష్ఠాత్మకమైన ఆస్ట్రేలియన్‌ అకాడమీ ఆఫ్‌ సైన్సెస్‌ అధ్యక్షుడిగా ప్రొఫెసర్‌ చెన్నుపాటి జగదీశ్‌ ఎన్నికయ్యారు. ఈ నెల 26న ఈ బాధ్యతలు చేపట్టనున్నారు. నాలుగేళ్లపాటు ఆయన ఈ పదవిలో కొనసాగుతారు. ఆయన ప్రస్తుతం ఆస్ట్రేలియన్‌ నేషనల్‌ యూనివర్సిటీలో డిపార్ట్‌మెంట్‌ ఆఫ్‌ ఎలక్ట్రికల్‌, మెటీరియల్‌ ఇంజినీరింగ్‌ విభాగం విశిష్ట ఆచార్యుడిగా విధులు నిర్వహిస్తున్నారు. ఆంధ్రప్రదేశ్‌లోని కృష్ణా జిల్లా వల్లూరుపాలెంకు చెందిన ఆయన వ్యవసాయ కుటుంబంలో పుట్టారు. దిల్లీ విశ్వవిద్యాలయం నుంచి పీహెచ్‌డీ పొందారు. ఆంధ్రా, నాగార్జున, దిల్లీ యూనివర్సిటీల్లో చదువుకున్నారు. అటు ఆస్ట్రేలియాలో.. ఇటు భారత్‌లో శాస్త్ర, సాంకేతిక (సైన్స్‌, టెక్నాలజీ) రంగాలకు ఉన్న ప్రాధాన్యాలు ఏంటి? రాబోయే కాలంలో ఎలాంటి మార్పులు అవసరం? మన దేశ విద్యా విధానంలో ఉన్న పరిస్థితులపై ఆయన ‘ఈనాడు’ తో మాట్లాడారు.. వివరాలివి..

ఆస్ట్రేలియన్‌ అకాడమీ ఆఫ్‌ సైన్సెస్‌ కార్యకలాపాలేంటి? అక్కడ ఎలాంటి పాత్ర పోషిస్తోంది?
ఆస్ట్రేలియన్‌ పార్లమెంట్‌కి, ప్రభుత్వానికి శాస్త్ర (సైన్స్‌) అంశాలపై ఆస్ట్రేలియన్‌ అకాడమీ ఆఫ్‌ సైన్సెస్‌ సలహాలిస్తుంది.

మీరు చాలా కాలంగా ఆస్ట్రేలియాలో ఉన్నారు? అక్కడి ప్రభుత్వం శాస్త్ర సాంకేతికత విషయంలో ఎలాంటి ప్రాధాన్యం ఇస్తోంది?
ఆస్ట్రేలియాలో సైన్స్‌, సాంకేతికతకు ప్రాధాన్యం ఇస్తుంటారు. కొవిడ్‌ నేపథ్యంలో ఈ ప్రాధాన్యం మరింత పెరిగింది. ప్రజలు, ప్రభుత్వం సైన్స్‌ వల్ల ఎంత ఉపయోగం ఉందో తెలుసుకోగలిగారు. తక్కువ సమయంలో ఇన్ని వ్యాక్సిన్లు తయారు చేయగలిగామంటే ప్రపంచం మొత్తం సైన్స్‌, సాంకేతిక రంగాల్లో 40 ఏళ్లుగా పెట్టుబడి పెట్టడంతోపాటు పరిశోధనల కారణంగానే సాధ్యమైంది. సైన్స్‌ అండ్‌ టెక్నాలజీలో దీర్ఘకాలిక పెట్టుబడులు చాలా అవసరం.

కొవిడ్‌ పరిస్థితుల వల్ల శాస్త్ర సాంకేతిక రంగాల్లో అవసరమైన పరిశోధనలకు ఉన్న ప్రాధాన్యమేంటి?ఎలాంటి ముందుచూపు అవసరమని గుర్తించారు? ఆస్ట్రేలియాతో పోలిస్తే భారత్‌లో ప్రభుత్వాలు సైన్స్‌, సాంకేతికతకు ఎలాంటి ప్రాధాన్యం ఇస్తున్నాయి?
భారత ప్రభుత్వం నూతన ఐఐటీలను ప్రారంభించింది. ప్రతి రాష్ట్రంలోనూ ఎయిమ్స్‌లను ప్రారంభించాలని ప్రభుత్వం ఆలోచించడం మంచి పరిణామమే. ప్రపంచంలోని అన్ని దేశాలూ సైన్స్‌ను వ్యాపారాత్మకంగా మార్చాలన్న దానిపై దృష్టి పెట్టాయి. ముందు ఫండమెంటల్‌, బేసిక్‌ సైన్స్‌కు మద్ధతు తెలపాలి.

దేశంలో శాస్త్ర సాంకేతిక రంగాలకు తగినంత ప్రాధాన్యం కన్పిస్తోందా?  
మన దేశం శాస్త్ర సాంకేతిక రంగాలపై పెట్టుబడి పెడుతోంది. భారత దేశం జనాభాపరంగా పెద్దది కాబట్టి పెట్టుబడులు పెంచాల్సిన అవసరం ఉంది. ఇక్కడికి వచ్చినప్పుడల్లా యువ శాస్త్రవేత్తలు, విద్యార్థులతో మాట్లాడుతుంటాను. శాస్త్ర సాంకేతిక రంగంలో అవకాశాలు చాలా తక్కువగా ఉన్నాయని చెప్పారు. ప్రభుత్వం పెట్టుబడి పెడితే అవకాశాలు పెరిగే అవకాశం ఉంది. ప్రభుత్వం పరికరాలకు డబ్బు ఇస్తోంది కానీ వాటి నిర్వహణకు ఇవ్వడం లేదని, దాంతో ఇబ్బందులు పడుతున్నామని చెబుతున్నారు. భారత ప్రభుత్వం సౌకర్యాలు కల్పించిన తరువాత నిర్వహణకు డబ్బు ఇస్తే దానివల్ల ఉపయోగం ఉంటుంది. తద్వారా యువ శాస్త్రవేత్తలు, విద్యార్థులు లబ్ధి పొందుతారన్నది నా అభిప్రాయం.

కొవిడ్‌ సమయంలో హైదరాబాద్‌ నుంచి అద్భుతమైన వ్యాక్సిన్లు వచ్చాయి? ఇంకా తగినంత ప్రాధాన్యం కావాలని అర్థం చేసుకోవచ్చా?
సంవత్సర కాలంలో వ్యాక్సిన్‌ తయారు చేయగలిగామంటే అంతకుముందు 30ఏళ్ల పాటు పరిశోధనలు జరిగాయి. అవి చేయలేకపోతే రాత్రికి రాత్రే మనం ఆ వ్యాక్సిన్‌ తయారు చేసి ఉండేవాళ్లం కాదు. దీనికి దీర్ఘకాలిక పెట్టుబడులు అవసరం.

మన దేశంలో ప్రజల్లో శాస్త్రీయ దృక్పథం ఎలా ఉంది?
పిల్లలకు ఉద్యోగం రావాలని తల్లిదండ్రులకు కోరిక ఉంటుంది. అందుకే ఇంజనీరింగ్‌ చదవండి, ఎంబీబీఎస్‌ చదవండని బలవంతం చేస్తాం. అది కాదు.. పిల్లలకు ఏదీ ఇష్టమైతే అది చదివించగలిగితే వాళ్లు జీవితంలో ఉన్నత స్థానానికి ఎదుగుతారు. పిల్లలకు ఇష్టమైన వాటిని ప్రోత్సహించడం తల్లిదండ్రుల బాధ్యత. లేకపోతే కొన్ని కొన్ని సందర్భాల్లో మేధో సమస్య ఉత్పన్నమవుతుంది. దీనివల్ల సైన్స్‌ అండ్‌ టెక్నాలజీని పూర్తిస్థాయిలో వినియోగించుకోలేం.

ఆస్ట్రేలియాలో చాలా యూనివర్సిటీలపై మీకు అవగాహన ఉంది. భారత్‌లో కూడా ఐఐఎమ్‌, ఐఐటీలపైన అధ్యయనం చేస్తున్నారు. ఇక్కడ కోర్సుల రూపకల్పన, విద్యా బోధన విధానంలో ఏవైనా లోపాలు గుర్తించారా? ఎలాంటి మార్పులు అవసరమని భావిస్తున్నారు?
మన దేశంలో వివిధ రకాల విశ్వవిద్యాలయాలు ఉండటంతో విద్య అద్భుతంగా ఉంది.  ఆస్ట్రేలియాలో తరగతి గదిలోకి వెళ్లి బోధించకుండా ఫ్లిప్‌ క్లాసెస్‌ నిర్వహిస్తున్నాం. లెక్చరర్‌ బోధనను రికార్డింగ్‌ చేస్తే విద్యార్థులు ఎన్నిసార్లు వినాలన్నా వినవచ్చు. విద్యార్థులు పాఠాన్ని ఒకటికి రెండుసార్లు వింటే అవగాహన పెంపొందుతుంది. క్లాస్‌కు వచ్చి చర్చ పెడితే విద్యార్థుల సందేహాలను నివృత్తి చేయవచ్చు.

శాస్త్ర, సాంకేతిక పరిశోధకుడిగా, అధ్యాపకుడిగా ప్రపంచవ్యాప్తంగా అనేక సదస్సుల్లో పాల్గొన్నారు? ఈ రంగంలో  ఏ దేశంలో మంచి విధానాలు ఉన్నాయని మీరు భావిస్తున్నారు? వాటి నుంచి భారత్‌ నేర్చుకోవాల్సిన అంశాలేమైనా ఉన్నాయా?
మన దృష్టి అంతా భవిష్యత్తు తరాలపై ఉంది. ఆస్ట్రేలియాలో అయినా.. భారత్‌లో అయినా యువతకు అవకాశాలు కల్పిస్తే వాళ్లు వాటిని సద్వినియోగం చేసుకొని దేశాభివృద్ధికి దోహదపడతాయి. కాబట్టి యువతరం మీద పెట్టుబడి పెట్టాల్సిన అవసరం ఉంది. కొన్ని దేశాల్లో యువతకు ఫెలోషిప్స్‌తో పాటు ఫండ్‌ కూడా ఏర్పాటు చేశారు. యూకే, ఆస్ట్రేలియా, కెనడా, అమెరికా, హాంకాంగ్‌ వంటి దేశాల్లో ఇలాంటి సదుపాయాలు ఉన్నాయి. యువతను లక్ష్యంగా పెట్టుకుని కార్యక్రమాలు రూపొందిస్తే ఇక్కడ కూడా పరిస్థితి బాగు పడుతుంది.

తెలుగు రాష్ట్రాల నుంచి ప్రతి ఏటా అనేక దేశాలకు విద్యనభ్యసించేందుకు ఎంతోమంది వెళుతున్నారు. ప్రత్యేకంగా ఆస్ట్రేలియాకూ చాలామంది వస్తుంటారు. అక్కడి యూనివర్సిటీలను ఎంచుకునేందుకు ఇక్కడి విద్యార్థులకు మీరిచ్చే సూచనలు ఏంటి?
ఆస్ట్రేలియాకు తెలుగువాళ్లు చాలామంది వస్తున్నారు.  విద్యార్థులు తమకు నచ్చిన కోర్సును ఎంచుకుంటే ఇష్టంతో చదువుతారు. కాబట్టి జీవితంలో పైకి వచ్చేందుకు ఆస్కారం ఉంటుంది. ఉద్యోగం వస్తుందని చదవడం కంటే.. మనకు నచ్చింది ఎంచుకోవాలి.

యూనివర్సిటీని ఎంచుకోవడంలో ఎలాంటి జాగ్రత్తలు తీసుకోవాలి? కన్సల్టెన్సీలు చాలా విషయాలు చెబుతుంటాయి.

ఉత్తమమైన యూనివర్సిటీకి వెళితే అవకాశాలు ఎక్కువగా ఉంటాయి. పేరున్న యూనివర్సిటీలో చదివితే అవకాశాలు త్వరగా వస్తాయి.

ఆంధ్రప్రదేశ్‌ కృష్ణా జిల్లా మారుమూల పల్లెటూరు నుంచి ఉన్నత స్థానానికి ఎదిగారు. నేటి యువత కోసం ఏమి చేయనున్నారు?
జీవితంలో ఉన్నత స్థానానికి ఎదిగినప్పుడు ఏ గ్రామం నుంచి ఏ స్థాయి నుంచి వచ్చామన్నది మరిచిపోకూడదు. హైస్కూల్‌లో ఉన్నప్పుడు నాకు ఇద్దరు ఉపాధ్యాయులు సహాయం అందించారు. నేను నా సొంత డబ్బుతో యువ శాస్త్రవేత్తలకు సహాయ సహకారాలు అందిస్తా. ప్రతి ఒక్కరూ ఉన్నతస్థితికి వెళ్లాక తమ వంతు సహకారం అందిస్తే యువతతో పాటు దేశం అభివృద్ధి చెందుతుంది.

ఆస్టిన్‌ తెలుగు కల్చరల్‌ అసోసియేషన్‌ (టీసీఏ) నూతన కార్యకవర్గం ఏర్పాటు



ఆస్టిన్‌: అమెరికాలోని ఆస్టిన్‌ తెలుగు కల్చరల్‌ అసోసియేషన్‌ (టీసీఏ) నూతన కార్యవర్గం ఏర్పాటైంది. బహ్రెన్స్‌ రాంచ్‌ కమ్యూనిటీ సెంటర్‌లో జరిగిన కార్యక్రమంలో కొత్త కార్యవర్గాన్ని ఎన్నుకున్నారు. అధ్యక్షుడిగా శ్రీనివాస్‌ బత్తుల, ఎలక్టెడ్‌ ప్రెసిడెంట్‌గా అర్జున్‌ అనంతుల, కార్యదర్శిగా శ్రీనివాస్‌ బైరపనేని, కోశాధికారిగా వెంకట్‌ సాధినేని నియమితులయ్యారు. సంయుక్త కార్యదర్శులుగా ఐదుగురిని ఎన్నుకున్నారు. పరమేశ్వర్‌రెడ్డి నంగి (స్పోర్ట్స్‌), శైలజ కోమటి (కల్చరల్‌, ఈవెంట్‌ మేనేజ్‌మెంట్‌), మధుకర్‌ గంగాడి (ఫైనాన్స్‌, స్పాన్సర్‌షిప్‌), భరత్‌ పిస్సాయ్‌ (మెంబర్‌షిప్‌, టెక్నాలజీ), చిన్నప్ప కుందూరు (లాజిస్టిక్స్‌, ఫుడ్‌) సంయుక్త కార్యదర్శులుగా నియమితులయ్యారు. బోర్డ్‌ ఆఫ్‌ డైరెక్టర్లుగా వెంకట్రామిరెడ్డి ఉమ్మా, రామ్‌ హనుమంతరెడ్డి మల్లిరెడ్డి, మురళీధర్‌రెడ్డి వేలూరును ఎన్నుకున్నారు. గత కార్యవర్గంలో సేవలందించిన బ్రహ్మేంద్రరెడ్డి లక్కు, కిశోర్‌ పాము, వెంకట శివానందరెడ్డి నామాలకు టీసీఏ సభ్యులు ధన్యవాదాలు తెలిపారు. 



ఒహాయో డేటన్ హిందూ దేవాలయంలో వైభవంగా రుద్ర, చండీ హోమాలు



ఒహాయో బీవర్‌క్రీక్ హిందూ దేవాలయంలో సెప్టెంబర్ 17 నుండి 19 వరకూ ప్రపంచ శక్తి దినోత్సవం పురస్కరించుకుని లోకక్షేమం కోసం మహా రుద్రం, శత చండీ హోమాలు ఘనంగా నిర్వహించారు. జీఆర్‌డీ అయ్యర్ గురుకుల్‌ వ్యవస్థాపకులు రమేష్ నటరాజన్, గాయత్రి నటరాజన్ ఆధ్వరంలో జరిగిన ఈ కార్యక్రమం మూడు రోజుల పాటు కన్నుల విందుగా, శ్రవణానందంగా సాగింది. మహిళలు పెద్ద సంఖ్యలో పాల్గొని హోమాలు, పూజలు చేయటం విశేషం.



ఈ సందర్భంగా గాయత్రి నటరాజన్ మాట్లాడుతూ ‘యావత్ జగత్తుకి కేంద్ర బిందువైన దేవిని శక్తి రూపంలో పూజించడం ఈ ప్రపంచ శక్తిదినోత్సవం ముఖ్య ఉద్దేశం. గతంలో సహస్ర సువాసిని పూజ, శత చండీ హోమం, ఆన్‌లైన్ ద్విసహస్ర చండీపారాయణం  గురుకుల్ ఆధ్వర్యంలో నిర్వహించాం. ఈ సంవత్సరం డేటన్ దేవాలయం వారి సమన్వయంతో ఒక  పండుగగా చేసుకోవడం చాలా సంతోషమైన విషయం’’ అని అన్నారు. 1331 మార్లు రుద్రం, 121 చమకములు, మహన్యాసం, రుద్ర క్రమం, 100సార్లు శ్రీ దుర్గా సప్తశతి, 134 రుద్ర హోమాలు, 10 చండీ హోమాలు, హర హర మహాదేవ , జై చండీ నినాదాలతో మార్మోగిన ప్రాంగణం దివ్యానుభూతిని కలిగించింది. ఇందుకు ఎంతో శ్రమించిన గురుకుల్  సభ్యులు, ముఖ్యంగా మహిళా సభ్యులు పాల్గొనటం గర్వకారణంగా ఉందన్నారు. గురుకుల్ సభ్యులందరి తరపున డేటన్ హిందూ దేవాలయ నిర్వహణ వర్గం వారికీ, కార్యవర్గ సభ్యులకు, హాజరైన భక్తులకు హృదయపూర్వక అభినందనలు తెలిపారు. ఇక ముందు కూడా గురుకుల్ ఇలాంటి కార్యక్రమాలు ఇతర దేశాలలో కూడా జరుపుకోనున్నట్లు తెలిపారు.



డేటన్ హిందూ దేవాలయం ప్రెసిడెంట్ హేమ పండ్రంగి మాట్లాడుతూ ‘డేటన్ హిందూ దేవాలయం 1976 నుంచీ బేవర్‌క్రీక్ పరిసర ప్రాంతాలలో హిందూ ధార్మిక కార్యక్రమాలకు ఒక శక్తి కేంద్రంగా రూపుదిద్దుకుని అత్యంత  భక్తిశ్రద్ధలతో పూజ, సేవా కార్యాలను నిర్వహిస్తునట్లు తెలిపారు. ప్రపంచ శక్తి దినోత్సవం ఈ ఆలయ ప్రాంగణంలో జరగడం అందునా రమేష్, గాయత్రి, వారి శిష్యబృందము అద్భుత మంత్రోచ్ఛారణతో హోమాలతో ఆలయాన్ని, భక్త జనులను ఉత్తేజ పరిచడం మరచిపోలేని అనుభూతి అని అన్నారు. ఈ కార్యక్రమం ఎంతో వేడుకగా జరుపుకోడానికి సహకరించిన తన తోటి కార్య వర్గం,  వాలంటీర్లు, దాతలు, కళాకారులు, ఆలయ సిబ్బంది అండగా నిలిచిన భక్తులకు విశేష కృతజ్ఞతలు తెలిపారు.









America: భారతీయ అమెరికన్‌కు అరుదైన గౌరవం.. 23 ఏళ్లకే చట్టసభలో చోటు



దిల్లీ:  అమెరికా మధ్యంతర ఎన్నికల్లో భారతీయ అమెరికన్‌, డెమోక్రాటిక్‌ పార్టీకి చెందిన నబీలా సయ్యద్‌ చరిత్ర  సృష్టించారు. 23 ఏళ్లకే ఇల్లినాయిస్‌ రాష్ట్ర చట్ట సభకు ఎన్నికై రికార్డు నెలకొల్పారు. మధ్యంతర ఎన్నికల్లో భాగంగా ఇల్లినాయిస్‌ 51వ డిస్ట్రిక్‌ నుంచి ఎన్నికయ్యారు. మంగళవారం జరిగిన ఎన్నికల్లో రిపబ్లిక్‌ పార్టీకి చెందిన క్రిస్‌ బోస్‌పై ఆమె గెలుపొందారు. ఈ ఎన్నికల్లో నబీలాకు  52.3శాతం ఓట్లు వచ్చాయి. ఈ మేరకు తన ఆనందాన్ని ఆమె ట్విటర్‌ వేదికగా పంచుకున్నారు. ‘‘ నా పేరు నబీలా సయ్యద్‌. నాకు 23 ఏళ్లు. ఇండో-అమెరికన్‌ ముస్లిం మహిళని. మధ్యంతర ఎన్నికల్లో రిపబ్లిక్‌ పార్టీ అభ్యర్థిపై విజయం సాధించాను. ఇల్లినాయిస్‌ జనరల్‌ అసెంబ్లీకి ఎన్నికైన వ్యక్తుల్లో నేనే పిన్నవయస్కురాలని’’ అని పోస్టు చేశారు.

డెమొక్రాటిక్‌ పార్టీ నుంచి బరిలోకి దిగుతున్నానని తెలిసిన తర్వాత ప్రజలతో మాట్లాడేందుకే ఎక్కువ సమయం కేటాయించానని నబీలా సయీద్‌ తెలిపారు. ఈ పోటీలో ఎందుకు పాల్గొంటున్నానో వివరించానని తెలిపారు. మెరుగైన నాయకత్వం కోసం సరైన అభ్యర్థిని ఎన్నుకోవాలని కోరినట్లు పేర్కొన్నారు. ప్రజలతో మమేకమవ్వడం వల్లే విజయం సాధించినట్లు చెప్పుకొచ్చారు. తనకు వెన్నంటి ఉంటూ మద్దతిచ్చిన ప్రతిఒక్కరికి సామాజిక మాధ్యమాల వేదికగా నబీలా సయ్యద్‌ కృతజ్ఞతలు తెలిపారు. ఈ ఎన్నికల్లో విజయం సాధించడానికి ఈ జిల్లాలో ప్రతి ఒక్కరి తలుపు తట్టినట్లు చెప్పారు. ఎన్నికల్లో విజయం సాధించడం పట్ల మరొకసారి వారిని కలుస్తానని తెలిపారు.   

అమెరికాలో 28న ఎన్టీఆర్‌ శతజయంతి వేడుకలు.. ఎన్టీఆర్‌ ఫ్యాన్స్‌-యూఎస్‌ఏ ఆధ్వర్యంలో నిర్వహణ



ఈనాడు, అమరావతి: నందమూరి తారక రామారావు శతజయంతి వేడుకలను మే 28న అమెరికాలోని వర్జీనియా రాష్ట్రం స్టెర్లింగ్‌లో పెద్దఎత్తున నిర్వహించనున్నట్లు ఎన్టీఆర్‌ ఫ్యాన్స్‌-యూఎస్‌ఏ ప్రతినిధి ఉయ్యూరు శ్రీనివాస్‌ తెలిపారు. తెలుగుజాతి ఆత్మగౌరవానికి ఆవిర్భావ దినోత్సవంగా.. ఉదయం 7 గంటల నుంచి రాత్రి 11 గంటల వరకు కార్యక్రమాలు ఏర్పాటు చేశామని వివరించారు. ప్రతి శుక్ర, శని, ఆదివారాల్లో వర్జీనియాలో ఎన్టీఆర్‌ చిత్ర ప్రదర్శనల ద్వారా.. ఏడాది పొడవునా శతజయంతి వేడుకలు నిర్వహించేందుకు సన్నాహాలు చేస్తున్నామని తెలిపారు. రోజుకు 1,000 మందికి భోజనం అందించేలా గుంటూరులో ఏర్పాటు చేసే అన్న క్యాంటీన్‌ ప్రారంభోత్సవానికి నటుడు, ఎమ్మెల్యే నందమూరి బాలకృష్ణ ముఖ్య అతిథిగా హాజరవుతున్నారని వివరించారు.



దుబాయిలో ఘనంగా తెదేపా ఆవిర్భావ దినోత్సవం



దుబాయి: తెదేపా 40వ ఆవిర్భావ దినోత్సవ వేడుకలను యూఏఈలో ప్రవాసీయులు ఘనంగా జరుపుకొన్నారు. ఏపీ నుంచి ముఖ్య అతిథిగా తెదేపా జాతీయ అధికార ప్రతినిధి పట్టాభి పాల్గొన్నారు. ‘ఎన్టీఆర్ అమర్ రహే’ అనే నినాదానంతో మొదలుపెట్టిన ఈ కార్యక్రమంలో పలువురు జ్యోతి ప్రజ్వలన చేసి ఎన్టీఆర్‌ చిత్రపటానికి పూలమాలలతో నివాళులర్పించారు. ఈ సందర్భంగా పట్టాభి మాట్లాడుతూ.. తెలుగు జాతి ఔన్నత్యాన్ని ప్రపంచానికి చాటిచెప్పి, పార్టీ పెట్టిన కేవలం తొమ్మిది నెలల్లోనే అధికారంలోకి వచ్చిన ఘనత తెలుగు బిడ్డ, మహా పురుషుడు ఎన్టీఆర్‌కే దక్కిందని కొనియాడారు. నాటి నుంచి ఇప్పటి వరకు ప్రజాసేవలో అనేక సంక్షేమ కార్యక్రమాలతో ప్రజల మన్ననలు పొందిన ఏకైక పార్టీ తెదేపా అన్నారు. ఈరోజు రాష్ట్రానికి జగన్‌మోహన్‌రెడ్డి రూపంలో శని దాపురించిందని విమర్శించారు. జగన్‌ పాలనలో రాష్ట్రం ఇరవయ్యేళ్లు వెనక్కి వెళ్లిందని, దీన్ని ముందుకు తీసుకెళ్లాలంటే విజన్‌ ఉన్న ఏకైక నేత చంద్రబాబును మనమంతా శ్రమించి తెదేపాను అధికారంలోకి తీసుకురావాలని ప్రవాసీయులకు ఈ సందర్భంగా పట్టాభి పిలుపునిచ్చారు.

రాష్ట్ర ప్రజలు ఇప్పటికే జగన్ పాలనతో విసిగిపోయారని, రాబోయే ఎన్నికల్లో ప్రవాసీయులు రాష్ట్రంలో కీలకంగా పనిచేయాలన్నారు. విదేశాల్లో ఇప్పటికీ చెక్కుచెదరని కార్యకర్తలు ఉన్నారంటే కేవలం చంద్రబాబు నాయుడు పరిపాలనపై ఉన్న నమ్మకమే అందుకు కారణమని చెప్పారు. రాబోయే రోజుల్లో ప్రవాసీయులే కీలకం కానున్నారని పట్టాభి చెప్పారు. అనంతరం దుబాయి ఆంధ్ర క్రైస్తవ సంఘం ఆధ్వర్యంలో భారీ కేకు కట్‌ చేసి సంబరాలు జరుపుకొన్నారు. ఈ కార్యక్రమంలో తెదేపా నేతలు షేక్‌ ఖాదర్‌ బాషా, విశ్వేశ్వరరావు, నిరంజన్‌, వాసు, రవికిరణ్‌, అనురాధ ఓబిలిశెట్టి, జాఫర్‌ అలీ, హరి తదితరులు పాల్గొన్నారు.





‘చిల్డ్రన్స్‌ క్లైమేట్‌ ప్రైజ్‌’ దక్కించుకున్న అమెరికాలోని తెలుగు బాలిక



వాషింగ్టన్‌: ప్రపంచవ్యాప్తంగా కార్చిచ్చు ఓ పెద్ద సమస్యగా మారింది. ఈ ముప్పుతో లక్షలాది ఎకరాల్లోని అడవులు కాలి బూడిదవుతున్నాయి. వేలాది జంతువులు మృత్యువాత పడుతున్నాయి. ఒక్కసారి అడవికి నిప్పంటుకుంటే దాన్ని ఆర్పేయడం ఎవరితరం కావడం లేదు. దీంతో ఆయా దేశాలు తలలు పట్టుకుంటున్నాయి. కాగా ఈ సమస్యకు పరిష్కారం చూపుతూ.. అమెరికాలో స్థిరపడ్డ 15 ఏళ్ల తెలుగు బాలిక ముందుకొచ్చింది. ఏఐ టెక్నాలజీతో కార్చిచ్చును మందుగానే అంచనా వేయొచ్చంటూ బాలిక రేష్మా కోసరాజు ఓ ప్రాజెక్టును రూపొందించింది. దాదాపు 90 శాతం కచ్చితత్వంతో కార్చిచ్చును ఇది అంచనా వేయగలదు. ఈ ప్రాజెక్టు 2021 ఏడాదికి గాను ఉత్తమ చిల్డ్రన్‌ క్లైమేట్‌ ప్రైజ్‌ను దక్కించుకుంది. రేష్మా కుటుంబం కొన్నేళ్లుగా అమెరికాలో స్థిరపడింది.

Bill Clinton: అమెరికా మాజీ అధ్యక్షుడు బిల్‌ క్లింటన్‌కు తీవ్ర అస్వస్థత..!

కాలిఫోర్నియా ఆస్పత్రిలో చేరిక



వాషింగ్టన్‌: అమెరికా మాజీ అధ్యక్షుడు బిల్‌ క్లింటన్‌ (75) తీవ్ర అస్వస్థతకు గురయ్యారు. దీంతో ఆయనను దక్షిణ కాలిఫోర్నియా ఆస్పత్రిలో చేర్పించారు. కొవిడ్‌కు సంబంధం లేని ఇతర ఇన్‌ఫెక్షన్‌తో ఆయన బాధపడుతున్నట్లు ఆస్పత్రి వర్గాలు వెల్లడించాయి. ప్రస్తుతం క్లింటన్‌ ఆరోగ్య పరిస్థితి నిలకడగానే ఉందని ఆయన అధికార ప్రతినిధి తెలిపారు. ప్రత్యేక వైద్యుల బృందంతో పాటు నర్సులు, ఆస్పత్రి సిబ్బంది క్లింటన్‌కు అత్యుత్తమ సేవలు అందిస్తున్నారని అన్నారు. అయితే, మూడు రోజుల క్రితమే క్లింటన్‌ ఆస్పత్రిలో చేరినట్లు తెలుస్తోంది. రక్తంలో ఇన్‌ఫెక్షన్‌ కారణంగా ఆయన తీవ్ర అస్వస్థతకు గురైనట్లు వైద్యులు వెల్లడించారు. ప్రత్యేక వైద్య బృందం ఆయన ఆరోగ్య పరిస్థితిని ఎప్పటికప్పుడు పర్యవేక్షిస్తోందని కాలిఫోర్నియా ఆస్పత్రి వర్గాలు తెలిపాయి. 

ఇదిలాఉంటే, అమెరికా అధ్యక్షుడిగా బిల్‌క్లింటన్‌ వరుసగా రెండు పర్యాయాలు (1993-2001) సేవలందించారు. 2001 తర్వాత వైట్‌హౌస్‌ను వీడిన ఆయన తీవ్ర ఆరోగ్య సమస్యలు ఎదుర్కొన్నారు. 2004లో తీవ్ర ఛాతి నొప్పి, శ్వాసకోస సమస్యలు రావడంతో ఆయనకు నాలుగుసార్లు బైపాస్‌ సర్జరీ చేశారు. ఏడాది తర్వాత ఊపిరితిత్తులు మళ్లీ దెబ్బతినడంతో 2005లోనూ తిరిగి ఆస్పత్రిలో చేరాల్సి వచ్చింది. 2010లో గుండె సంబంధిత సమస్య రావడంతో మరోసారి శస్త్రచికిత్స చేసి రెండు స్టంట్లు అమర్చారు. తర్వాత కొన్ని రోజులకు కోలుకున్న బిల్‌క్లింటన్‌ పూర్తి ఆరోగ్యంగా కనిపించారు. అనంతరం జరిగిన ఎన్నికల్లో డెమొక్రాట్ల తరపున ప్రచారంలోనూ పాల్గొన్నారు. ముఖ్యంగా ఆయన సతీమణి హిల్లరీ క్లింటన్‌ తరపున పలుసార్లు ప్రచార బాధ్యతలను బిల్‌క్లింటన్‌ చేపట్టారు.

Foreign Jobs: విదేశీ కొలువుల కలలు ఖల్లాస్‌..

తప్పుడు ధ్రువపత్రాలతో పట్టుబడుతున్న విద్యార్థులు
అమెరికన్‌ ఎంబసీ అంతర్గత విచారణతో బహిర్గతం
తెలుగు రాష్ట్రాల్లో దిల్లీ పోలీసుల దాడులు, అరెస్టులు



ఈనాడు, హైదరాబాద్‌: విదేశీ కొలువుల కోసం తప్పుడు పత్రాలు సమర్పిస్తున్న వారిపై అమెరికా అధికారులు కొరడా ఝళిపిస్తున్నారు. గతంలో కంటే భిన్నంగా ఇప్పుడు అభ్యర్థులు అందజేస్తున్న అనుభవ, రుణ ధ్రువీకరణ, బ్యాంక్‌ బ్యాలెన్స్‌ పత్రాలను ప్రైవేటు సంస్థల ద్వారా క్షుణ్నంగా పరిశీలిస్తున్నారు. వాటి నిబద్ధతనూ తనిఖీ చేస్తోండటంతో అక్రమార్కుల బండారం బయటపడుతోంది. వీసా ఇంటర్వ్యూలకు వెళ్లినప్పుడే ఈ నకిలీ పత్రాల గుట్టు రట్టవుతోంది. సమర్పించిన పత్రాలు నకిలీవనడానికి తాము సేకరించిన ఆధారాలను అధికారులు వారి ముందు పెడుతుండటంతో కళ్లు తేలేయటం అభ్యర్థుల వంతవుతోంది. దిల్లీలోని అమెరికన్‌(యూఎస్‌) ఎంబసీలో మార్చి 24 నుంచి ఈ నెల 10 వరకూ ఇంటర్వ్యూలకు హాజరైన వారిలో నకిలీ పత్రాలిచ్చిన వారిపై.. ఎంబసీ సహాయ ప్రాంతీయ భద్రత అధికారి కోరీ ఎం.థామస్‌ దిల్లీ చాణక్యపురి పోలీసుఠాణాలో ఫిర్యాదు చేశారు. దీని ఆధారంగా తెలుగు రాష్ట్రాలకు చెందిన అభ్యర్థులు, కన్సల్టెన్సీలు, సహకరించిన ఏజెంట్లపై కేసులు నమోదయ్యాయి. ఈ క్రమంలో దిల్లీ పోలీసులు మూడు రోజులపాటు తెలుగు రాష్ట్రాల్లో దాడులు జరిపి పలువురిని అరెస్ట్‌ చేశారు. మరింత లోతుగా దర్యాప్తు చేస్తుండటంతో ఇంకొందరి పేర్లు బహిర్గతమయ్యే అవకాశముంది.

రూ.24 లక్షలున్నట్లు బ్యాంకు బ్యాలెన్స్‌ పత్రాలు

హైదరాబాద్‌కు చెందిన ఓ అభ్యర్థి నాన్‌-ఇమ్మిగ్రెంట్‌ స్టూడెంట్‌ వీసా కోసం దరఖాస్తు చేసుకున్నాడు. ఎర్రగడ్డలోని వెర్టెక్స్‌ నెట్‌కామ్‌ సొల్యూషన్స్‌లో నెలకు రూ.18వేల వేతనంతో మార్కెటింగ్‌ ఎగ్జిక్యూటివ్‌గా పనిచేస్తున్నట్లు వీసా ప్రాసెసింగ్‌ సమయంలో చెప్పాడు. అదే సంస్థ నుంచి ఇంటర్న్‌షిప్‌ లెటర్‌, మహారాష్ట్ర నాందేడ్‌లోని గోదావరి అర్బన్‌ మల్టీస్టేట్‌ క్రెడిట్‌ కో-ఆపరేటివ్‌ బ్యాంకు పాస్‌బుక్‌, గత మార్చి 30నాటికి ఆ ఖాతాలో రూ.24,17,110 నిల్వ ఉన్నట్లు చూపాడు. ఈ నెల 8న యూఎస్‌ ఎంబసీలో జరిగిన ఇంటర్వ్యూలో మాత్రం తన తప్పిదాలను అంగీకరించాడు. వెర్టెక్స్‌ సంస్థలో తానెప్పుడూ పనిచేయలేదని తెలిపాడు. డీఎఫ్‌ఎస్‌ ఓవర్సీస్‌ కన్సల్టెన్సీ ఏజెంట్‌ అసీర్‌ సూచన మేరకు గౌస్‌ అనే వ్యక్తికి రూ.3వేలు ఇవ్వడంతో వెర్టెక్స్‌ సంస్థ పేరిట తప్పుడు ధ్రువీకరణ పత్రాలిచ్చారని తెలిపాడు. రవి, నర్సింగ్‌లకు రూ.20 వేలిస్తే బ్యాంకు ఖాతాలో నగదు నిల్వ పత్రాలు ఇచ్చారని అంగీకరించాడు.

ఐటీ మేనేజర్‌నంటూ తప్పుడు సమాచారం

వరంగల్‌కు చెందిన మరో అభ్యర్థి 2017 సెప్టెంబరు నుంచి ఇప్పటి వరకూ సాఫ్ట్‌టెక్‌ కంప్యూటర్స్‌లో  ఇంజినీర్‌గా పనిచేస్తున్నట్లు వీసా దరఖాస్తులో పేర్కొన్నాడు. ఆంధ్రప్రదేశ్‌ గ్రామీణ వికాస్‌ బ్యాంక్‌ నుంచి రూ.25 లక్షల రుణం మంజూరైందని, తన ఖాతాలో రూ.25,02,500 నగదు ఉందని కూడా పేర్కొన్నాడు. కానీ, ఈ నెల 5న జరిగిన వీసా ఇంటర్వ్యూ సందర్భంగా తాను సాఫ్ట్‌టెక్‌లో పనిచేయలేదని అంగీకరించాడు. రూ.5వేలు తీసుకొని మధుమిత దండె ఈ పత్రాలన్నీ సమకూర్చిందని ఒప్పుకొన్నాడు.

రూ.4వేలిస్తే సరి.. తప్పుడు ఉద్యోగ ధ్రువపత్రం

వరంగల్‌ అర్బన్‌ జిల్లా హసన్‌పర్తికి చెందిన మరో అభ్యర్థి సాఫ్ట్‌టెక్‌ కంప్యూటర్స్‌లో పైథాన్‌ కోర్సు పూర్తిచేసినట్లు పేర్కొన్నాడు. కాన్సులేట్‌ దర్యాప్తులో అతను ఇచ్చిన ధ్రువపత్రం నకిలీదని వెల్లడైంది. హనుమకొండలోని సాఫ్ట్‌టెక్‌ సంస్థ డైరెక్టర్‌ మధుమిత దండే ఈ ధ్రువపత్రం ఇచ్చినట్లు కాన్సులేట్‌  ఇంటర్వ్యూలోనే వెల్లడించాడు. ఇందుకు రూ.4వేలు చెల్లించానన్నాడు.

నిందిత ఏజెంట్లు..

* వెంకటకిషోర్‌ వడ్లమూడి (వి1 ఓవర్సీస్‌ కన్సల్టెన్సీ, అనూశ్రీ ప్లాజా, లక్ష్మీపురం- గుంటూరు)

* కేశవ (స్ప్రింగ్‌ఫీల్డ్‌ ఓవర్సీస్‌ కన్సల్టెంట్స్‌, లోహియా టవర్స్‌, నిర్మల కాన్వెంట్‌ రోడ్‌ - విజయవాడ)

* అసీర్‌ (డీఎఫ్‌ఎస్‌ ఓవర్సీస్‌ కన్సల్టెన్సీ, నాయక్స్‌ పృథ్వీ గోల్డెన్‌ టవర్స్‌, విద్యానగర్‌ - హైదరాబాద్‌)

* రంగనాథ్‌ ముమ్మడి (బి-బెస్ట్‌ కన్సల్టెన్సీ, రెవెన్యూ కాలనీ - గుంటూరు)

* సోనియా, ప్రసన్న (ఇయెక్‌ కన్సల్టెంట్స్‌, గురుపుత్ర ఎస్టేట్స్‌- హైదరాబాద్‌)

* తిగుళ్ల ఉదయ్‌గౌడ్‌ (బ్లూ రిబ్బన్‌ ఓవర్సీస్‌ ఎడ్యుకేషనల్‌ కన్సల్టెంట్స్‌, మెరిక్స్‌ స్క్వేర్‌, సుచిత్ర సర్కిల్‌ - హైదరాబాద్‌) 

తానా-బాటా వసంతోత్సవం-2022.. ముఖ్య అతిథిగా అకున్ సబర్వాల్



తానా-బాటా సంయుక్తంగా నిర్వహిస్తోన్న పాఠశాల వసంతోత్సవం-2022 ఉత్సాహభరిత వాతావరణంలో కొనసాగింది. ఈ కార్యక్రమానికి  తెలుగు రాష్ట్రాల్లో ఏంతో సమర్థవంతంగా సేవలందిస్తోన్న పోలీస్ ఉన్నతాధికారి డా.అకున్ సబర్వాల్' ముఖ్య అతిథిగా హాజరయ్యారు. పాఠశాల విద్యార్థులనుద్దేశించి మాట్లాడుతూ..  తాను ఎలా తెలుగు నేర్చుకుంది వివరించారు. అమెరికాలో కూడా మాతృభాషను మరచిపోకుండా ఏంతో  ఇష్టపడి, కష్టపడి నేర్చుకున్న వారికి డిగ్రీ సర్టిఫికెట్స్ అందజేసే అవకాశం తనకు వచ్చినందుకు ఎంతో సంతోషిస్తున్నానన్నారు. ఎంతో శ్రద్ధ తీసుకొంటున్న తల్లిదండ్రులను, ఉపాధ్యాయ బృందానికి, తానా-బాటా కార్యవర్గానికి, ముఖ్యంగా విజయ ఆసూరిని అకున్ సబర్వాల్ మనస్ఫూర్తిగా అభినందించి వారి సేవలను కొనియాడారు. అనంతరం మిల్పిటాస్, శాన్ రామన్ స్కూల్ డిస్ట్రిక్ట్స్ విద్యాధికారులు పిల్లలను అభినందించారు.
తానా కార్యదర్శి సతీష్ వేమూరి తానా కార్యక్రమాలను, బాటాతో కలిసి ఎలా పనిచేస్తోంది వివరిస్తూ.. శరీరాలు వేరైనా ఆత్మ ఒక్కటే అని వ్యాఖ్యానించారు.

ఈ కార్యక్రమానికి వీరు ఉప్పాల, ప్రసాద్ మంగిన, రమేశ్‌ కొండా, రాం తోట, శ్రీనివాస్ వల్లూరిపల్లి, శ్రీనివాస్ వేముల, మనోహర్ బండ్ల, శ్రీధర్ చావా, సందీప్ ఇంటూరితోపాటు బేఏరియాలోని విద్యార్థుల తల్లితండ్రులు హాజరయ్యారు.





Justice NV Ramana: సమాజాభివృద్ధి కోసం ప్రవాసులు నాయకులుగా ఎదగాలి: సీజేఐ ఎన్వీ రమణ



కాలిఫోర్నియా: అమెరికా పర్యటనలో భాగంగా కాలిఫోర్నియాలో ఇండో అమెరికన్‌ అసోసియేషన్‌ ఆధ్వర్యంలో నిర్వహించిన స్వాగత కార్యక్రమంలో భారత ప్రధాన న్యాయమూర్తి జస్టిస్‌ ఎన్వీ రమణ పాల్గొన్నారు. దైనందిన జీవితాల్లో అనేక పనుల్లో బిజీగా ఉన్నప్పటికీ.. ఇండో అమెరికన్‌ సదస్సులో పాల్గొన్న అందరికీ జస్టిస్‌ ఎన్వీ రమణ కృతజ్ఞతలు తెలిపారు. ఇవాళ మినీ ఇండియాలో ఉన్నట్లుగా ఉందని సీజేఐ హర్షం వ్యక్తం చేశారు.

‘‘ప్రస్తుతం అత్యాధునిక సాంకేతిక పరిజ్ఞానానిది కీలక పాత్ర. సాంకేతిక ప్రపంచంలో అధునాతన ఆవిష్కరణలు జరుగుతున్నాయి. గత రెండు దశాబ్దాల్లో భారత్‌లో ఎన్నో మార్పులు వచ్చాయి. మౌలిక సదుపాయాల వృద్ధి వేగంగా పెరిగింది. అమెరికాకు రావడమనేది సామాన్యుడికి కలగా ఉండేది. నూతన ఆవిష్కరణల్లో భారత్‌ ముందుంది. ఆవిష్కరణల్లో ప్రపంచంతో భారత్‌ పోటీ పడుతోంది. ఆలోచనల్లో మార్పు రాకపోతే ముందడుగు వేయలేం. ఎప్పటికప్పుడు కొత్త ఆలోచనలు వస్తేనే మార్పు సాధ్యమవుతుంది. ప్రజల్లో మార్పు కోసం వ్యవస్థలు కలిసి రావాలి. మీరు ఎంత సంపన్నులైనా శాంతి అనేది అవసరం. సమాజంలో ప్రశాంతత లేకుంటే హాయిగా జీవించలేము. సమాజ అభివృద్ధి కోసం ప్రవాసులు నాయకులుగా ఎదగాలి’’ అని సీజేఐ పేర్కొన్నారు.

ఎన్టీఆర్‌తో తెలుగువారికి గుర్తింపు..

‘‘తెలుగుతల్లి ముద్దుబిడ్డలందరికీ నమస్కారం. ఎన్టీఆర్‌తో తెలుగువారికి గుర్తింపు వచ్చింది. తెలుగువారు ఎక్కడ ఉన్నా.. భాషే వారిని ఏకం చేస్తుంది. విశ్వమానస సౌభ్రాతృత్వానికి తెలుగువారు ప్రతీకలు కావాలి. భారత్‌లో సరైన నాయకులను తయారు చేసుకోలేని పరిస్థితి ఉంది. నిస్వార్థం, సేవాగుణం కలిగిన నాయకులు తయారు కావాల్సిన అవసరం ఉంది. మాతృభాషను మొదటి భాషగా పిల్లలకు చెప్పించాలి. భాష లేకపోతే చరిత్ర లేదు.. సంస్కృతి లేదు. భాష లేకపోతే మనం అంతరించిపోతాం. తెలుగువాడి తెలివితేటలకు జైజై.. తెలుగువాడు దేనికైనా సైసై..’’ అని సీజేఐ వెల్లడించారు.

‘‘40 ఏళ్ల నుంచి ఇక్కడే ఉంటున్నా. ఇంత వరకు చీఫ్‌ జస్టిస్‌ వచ్చిన దాఖలాలు లేవు. ఇండో అమెరికన్‌ సదస్సుకు రావడం గొప్ప గౌరవంగా భావిస్తున్నాం’’

- తానా మాజీ అధ్యక్షుడు జయరాం కోమటి

‘‘ఇండో అమెరికన్‌ సదస్సుకు రావడం ఆనందంగా ఉంది. నాకు అవకాశం దక్కినందుకు గౌరవంగా భావిస్తున్నా’’

- భారత్‌ బయోటెక్‌ జేఎండీ సుచిత్ర ఎల్ల

Space Tour: రోదసిలోకి చిన్నా-పెద్దా 

చరిత్ర సృష్టించనున్న ఆలివర్, వేలీ  



వాషింగ్టన్‌: అమెజాన్‌ సీఈవో జెఫ్‌ బెజోస్‌ ఈ నెల 20న నిర్వహించే అంతరిక్ష యాత్రలో రెండు అరుదైన రికార్డులు నమోదు కానున్నాయి. ఈ కుబేరుడితో కలిసి 18 ఏళ్ల ఆలివర్‌ డేమన్‌ రోదసియాత్ర చేయబోతున్నారు. దీంతో అంతరిక్షంలోకి వెళుతున్న అత్యంత పిన్న వయస్కుడిగా ఆయన గుర్తింపు పొందబోతున్నారు. అదే యాత్ర కోసం ఇప్పటికే ఎంపికైన వేలీ ఫంక్‌ (82).. అత్యంత ఎక్కువ వయసున్న వ్యోమగామి కానున్నారు. 

ఈ యాత్ర కోసం బెజోస్‌కు చెందిన బ్లూ ఆరిజిన్‌ అంతరిక్ష సంస్థ నిర్వహించిన వేలంలో ఏకంగా 2.8 కోట్ల డాలర్లకు ఓ ధనికుడు టికెట్‌ సంపాదించారు. అయితే ఇతరత్రా పనుల కారణంగా ఆయన తన యాత్రను వాయిదా వేసుకున్నారు. దీంతో ఆ సీటును ఆలివర్‌కు కేటాయించారు. ఇందుకు ఆ కుర్రాడు ఎంత చెల్లించాడన్నది ఇంకా వెల్లడి కాలేదు. ‘న్యూ షెపర్డ్‌’ వ్యోమనౌకలో అమెరికాలోని పశ్చిమ టెక్సాస్‌ నుంచి ఈ యాత్ర నిర్వహించనున్నారు. 2020లో హైస్కూలు చదువును పూర్తిచేసుకున్న ఆలివర్‌.. ప్రైవేటు పైలట్‌ లైసెన్సు కోసం ఏడాది పాటు చదువుకు బ్రేక్‌ ఇచ్చారు. నెదర్‌లాండ్స్‌లోని ఉట్రెక్ట్‌ విశ్వవిద్యాలయంలో చేరనున్నారు. 

ప్రస్తుతం.. రోదసిలోకి వెళ్లిన అత్యంత పిన్న వయస్కుడిగా సోవియట్‌ వ్యోమగామి ఘెర్మోన్‌ టిటోవ్‌ గుర్తింపు పొందారు. 1961లో రోదసి యాత్ర చేసినప్పుడు ఆయన వయసు 25 ఏళ్లు. ఈ రికార్డును ఆలివర్‌ అధిగమించనున్నారు.  

గల్ఫ్ కార్మికులతో నిజామాబాద్‌ ఎంపీ ధర్మపురి అర్వింద్‌ ఆత్మీయ సమ్మేళనం



ఇంటర్నెట్‌ డెస్క్‌: ఇండియన్ పీపుల్స్ ఫోరం (దుబాయ్‌) తెలంగాణ కౌన్సిల్ ఆధ్వర్యంలో దుబాయ్‌లోని ఆల్కుజ్ ప్రాంతంలోని అంబాసిడర్ స్కూల్లో ఆదివారం తెలంగాణ గల్ఫ్ కార్మికులతో ఆత్మీయ సమ్మేశనం నిర్వహించారు. ఈ కార్యక్రమానికి భాజపా విదేశీ వ్యవహారాల శాఖ ఇంఛార్జి డాక్టర్ విజయ్ చౌతైవాలే, నిజామాబాద్ పార్లమెంట్ సభ్యులు ధర్మపురి అర్వింద్ ముఖ్య అతిథులుగా పాల్గొన్నారు. ఇండియన్ పీపుల్స్ ఫోరం యూఏఈ అధ్యక్షుడు జితేంద్ర వైద్య అధ్యక్షత వహించారు. ఫోరం ప్రధాన కార్యదర్శి రంజీత్ కోడోత్ అతిథిగా పాల్గొన్నారు. ఫోరం తెలంగాణ విభాగం అధ్యక్షుడు కుంభాల మహేందర్ రెడ్డి స్వాగత ఉపన్యాసం చేశారు.



ఈ సందర్భంగా ఎంపీ అర్వింద్‌ మాట్లాడుతూ.. యునైటెడ్ అరబ్ ఎమిరేట్స్‌లో ఇండియన్ పీపుల్స్ ఫోరం (ఐపీఎఫ్) భాగం కావడం ద్వారా ప్రధాని నరేంద్ర మోదీ నేతృత్వంలో జాతి నిర్మాణానికి తోడ్పడాలని ప్రవాసీయులకు విజ్ఞప్తి చేశారు. తెలంగాణలో భాజపా అధికారంలోకి వచ్చిన తర్వాత గల్ఫ్‌ దేశాలలోని ప్రవాస భారతీయుల సమస్యలన్నింటినీ పరిష్కరిస్తామని హామీ ఇచ్చారు. బుర్జ్ ఖలీఫాతో పాటు ప్రపంచ వ్యాప్తంగా ఇళ్లు కొనుక్కొంటూ కొందరు తెలంగాణ నాయకులు ధనవంతులైతే, పేద ప్రజలు మాత్రం గూడు కోసం విదేశాలకు వస్తున్నారని అర్వింద్‌ వ్యాఖ్యానించారు. ప్రవాసీ బీమా యోజన పథకంలో భాగంగా గల్ఫ్ ప్రవాసీయుల సమస్యలకు పరిష్కారం దొరుకుతుంది కానీ దీన్ని క్షేత్రస్థాయిలో ప్రచారం చేసి అమలు చేయడంలో తెలంగాణ సర్కారు పూర్తిగా విఫలమైందని విమర్శించారు. కేవలం రూ.325 బీమా కింద ప్రవాసీయులకు, స్వదేశంలోని వారి కుటుంబాలకు వైద్య సదుపాయంతో పాటు గల్ఫ్‌లో న్యాయసాయం వరకు అన్ని రకాల ముఖ్య సేవలను కేంద్రం అందిస్తుందని వివరించారు. మోదీ ప్రధానిగా కాకుండా ఒక పేదవాడిగా అలోచించడంతో ఈ రకమైన సేవలను ప్రవాసీ బీమా యోజన కింద తీసుకువచ్చారని అన్నారు.

నిజామాబాద్ జిల్లా కేంద్రంలో ఉన్న తన కాల్‌ సెంటర్ ద్వారా వేలాది మందికి తాను ఒక్కడినే సహాయం చేయగలిగినప్పుడు, ప్రభుత్వం ఎందుకు చేయరాదని ఆయన ప్రశ్నించారు. గల్ఫ్ దేశాల నుంచి తాను ఇప్పటి వరకు 4,700 తెలంగాణ ప్రవాసీయులను స్వదేశానికి రప్పించానని, అదే విధంగా తన ఫౌండేషన్ ద్వారా 1700 మంది రోగులకు వైద్య సహాయం అందించానని ఎంపీ వివరించారు. ఈ సందర్భంగా ఎంపీ అర్వింద్ పలు రాజకీయ విమర్శలు చేశారు. 



భాజపా కేంద్ర కార్యాలయంలో విదేశీ వ్యవహారాల విభాగం నెలకొల్పారని, అందులో నలుగురు సభ్యులుండగా దక్షిణాది రాష్ట్రాల నుంచి తనను ఎంపిక చేశారని అర్వింద్‌  వెల్లడించారు. సభ జరుగుతుండగా, నమాజు వేళ కావడంతో అజాన్ మొదలు కాగా ప్రధాని మోదీ తరహా తాను కూడా నమాజును గౌరవిస్తూ ప్రసంగాన్ని ఆపుతున్నట్లుగా ప్రకటించి మౌనంగా ఉన్నారు. ఇండియన్ పీపుల్స్ ఫోరం (ఐపీఎఫ్‌) తెలంగాణ విభాగం నిర్వహించిన ఈ సమావేశానికి తెలంగాణ ప్రవాసీయుల నుంచి అనూహ్యస్పందన లభించిందని నిర్వాహకులు తెలిపారు. సమావేశంలో కటుకం రవి, వంశీ గౌడ్, నవనీత్ పటేల్, శరత్ గౌడ్, మదన్, జగదీశ్, గోవర్దన్, వినోద్ ఆర్మూరీ, కోరేపు మల్లేష్, పెంకుల ఆశోక్, దీపికా శ్రీనివాస్, రమేష్ గదార్ల , మేగీ కృష్ణహరి, రేండ్ల శ్రీనివాస్‌తో పాటు పాటు సుమారు 1300 మంది గల్ఫ్ కార్మికులు పాల్గొన్నారు. 

Sunday Times: బ్రిటన్‌లో భారత సంతతి సిరుల పంట

‘సండే టైమ్స్‌’ కుబేరుల జాబితాలో మనవాళ్లు
తొలిసారిగా సునాక్‌ దంపతులకు చోటు



లండన్‌: భారత సంతతికి చెందిన బ్రిటన్‌ ఆర్థిక మంత్రి రిషీ సునాక్‌, భారత పౌరసత్వమున్న ఆయన భార్య అక్షతా మూర్తి ‘సండే టైమ్స్‌’ పత్రిక శుక్రవారం ప్రచురించిన వార్షిక బ్రిటిష్‌ కుబేరుల జాబితాలో మొట్టమొదటిసారిగా చోటు సంపాదించారు. 34 ఏళ్ల నుంచి ప్రచురితమవుతున్న ఈ జాబితాలో ఒక అగ్రశ్రేణి రాజకీయ నాయకుడి పేరు చోటు చేసుకోవడం ఇదే ప్రథమం.

సునాక్‌ దంపతులు 73 కోట్ల పౌండ్ల ఆస్తిపాస్తులతో జాబితాలో 222వ స్థానంలో నిలిచారు. 2847 కోట్ల పౌండ్ల సంపదతో హిందుజా సోదరులు అగ్ర స్థానంలో నిలిచారు. వీరు కూడా భారత సంతతికి చెందినవారే. వీరి సంపదలో అత్యధిక భాగం భారతీయ స్టాక్‌ లిస్టయిన కంపెనీల నుంచే లభించింది. ముంబయిలోని ఇందస్‌ ఇండ్‌ బ్యాంకు, చెన్నైలోని అశోక్‌ లేలాండ్‌, ఐటీ సంస్థ హిందుజా గ్లోబల్‌ సొల్యూషన్స్‌ వంటి కంపెనీలతోపాటు ఇతర కంపెనీల షేర్లలో పెట్టిన పెట్టుబడులు హిందుజా సోదరులను సండే టైమ్స్‌ కుబేరుల జాబితాలో అగ్రస్థానంలో కూర్చోబెట్టాయి. బ్రిటన్‌కు చెందిన సర్‌ జేమ్స్‌ డైసన్‌ కుటుంబం 2300 కోట్ల పౌండ్లతో రెండో స్థానంలో నిలవగా, మూడో స్థానాన్ని తిరిగి భారత సంతతికి చెందిన రూబెన్‌ సోదరులు కైవసం చేసుకున్నారు. వారి ఆస్తిపాస్తులు 2226 కోట్ల పౌండ్లు. 1700 కోట్ల పౌండ్లతో ప్రవాస భారతీయ పారిశ్రామికవేత్త లక్ష్మీ మిత్తల్‌ ఆరో స్థానంలో నిలిచారు. సండే టైమ్స్‌ ప్రచురించిన 177 మంది శతకోటీశ్వరుల జాబితాలో ఇంకా పలువురు భారత సంతతివారు ఉన్నారు. 16వ స్థానంలో లోహాల వ్యాపారి అనిల్‌ అగర్వాల్‌, 39వ స్థానంలో చిల్లర వర్తక దిగ్గజాలు మొహసిన్‌, జుబేర్‌ ఇస్సా ఉన్నారు. టాప్‌ 100లో చోటు సంపాదించిన భారత సంతతివారిలో లార్డ్‌ స్వరాజ్‌ పాల్‌, బయోకాన్‌ వ్యవస్థాపకులు కిరణ్‌ మజుందార్‌ షా, ఆమె భర్త జాన్‌ షా (75వ ర్యాంకు) ప్రభృతులు ఉన్నారు. ఈ ఏడాది సండే టైమ్స్‌ సంపన్నుల జాబితాలో కొత్తగా ఆరుగురు వచ్చి చేరారు. జాబితాలోని వారి మొత్తం సంపద 65,300 కోట్ల పౌండ్లు. ఇది గత ఏడాదికన్నా 5,500 కోట్ల పౌండ్లు ఎక్కువ.

Akhanda: డల్లాస్‌లో ‘అఖండ’ హడావుడి



హైదరాబాద్‌: నటసింహాం నందమూరి బాలకృష్ణ నటించిన ‘అఖండ’ బాక్సాఫీస్‌ రోరింగ్ ప్రారంభమైంది. బోయపాటి శ్రీను దర్శకత్వం వహించిన ‘అఖండ’ గురువారం ప్రేక్షకుల ముందుకు వచ్చింది. దీంతో థియేటర్ల వద్ద వాతావరణం కోలాహలంగా మారింది. ‘జై బాలయ్య’ అంటూ నందమూరి అభిమానులు నినాదాలు చేస్తూ తమ ఆనందాన్ని వ్యక్తం చేస్తున్నారు. మన దేశంలోనే కాకుండా విదేశాల్లోనూ బాలయ్య మేనియా కనిపిస్తోంది. డల్లాస్‌లో ‘అఖండ’ హడావుడి మొదలైంది. ఆ ప్రాంతంలో ఉంటోన్న తెలుగువారందరూ ముఖ్యంగా నందమూరి అభిమానులు.. అఖండ పోస్టర్లు చేతపట్టుకొని.. కారు ర్యాలీ నిర్వహించారు. ‘జై బాలయ్య’ అంటూ నినాదాలు చేశారు. మరోవైపు థియేటర్ల వద్ద బాలయ్య బ్లాక్‌బస్టర్‌ కొట్టారంటూ ఆనందం వ్యక్తం చేశారు. దీనికి సంబంధించిన ఫొటోలు, వీడియోలు ప్రస్తుతం నెట్టింట్లో వైరల్‌గా మారాయి.



‘సింహా’, ‘లెజెండ్‌’ చిత్రాల తర్వాత బాలయ్య-బోయపాటి కాంబినేషన్‌లో వచ్చిన హ్యాట్రిక్‌ చిత్రమిది. మాస్‌ ప్రేక్షకులు బాలయ్య నుంచి ఏం కోరుకుంటారో తెలిసిన బోయపాటి.. ప్రేక్షకుల అంచనాలకు ఏమాత్రం తగ్గకుండా ఈ చిత్రాన్ని తెరకెక్కించారు. ద్విపాత్రాభినయంలో బాలయ్య నటించారు. ప్రగ్యాజైస్వాల్‌ ఈ చిత్రానికి కథానాయిక. శ్రీకాంత్‌, జగపతిబాబు కీలకపాత్రలు పోషించారు. తమన్‌ స్వరాలు అందించారు. ద్వారక క్రియేషన్స్ పతాకంపై మిర్యాల రవీందర్ రెడ్డి ఈ చిత్రాన్ని నిర్మించారు.

USA: అమెరికాలో విమాన ప్రమాదం.. భారతీయ మూలాలున్న మహిళ మృతి..!



ఇంటర్నెట్‌డెస్క్‌: అమెరికాలో జరిగిన ఓ విమాన ప్రమాదంలో భారతీయ మూలాలున్న మహిళ మరణించారు. ఆమె ప్రయాణిస్తున్న చిన్న విమానం ఆదివారం న్యూయార్క్‌ వద్ద ప్రమాదానికి గురైంది. డెమాన్‌స్ట్రేషన్‌ ఫ్లైట్‌లో భాగంగా తన కుమార్తెతోపాటు ప్రయాణిస్తుండగా ఈ ప్రమాదం చోటుచేసుకొంది. 

రోమా గుప్తా (63), ఆమె కుమార్తె రేవా గుప్తా (33) వారి శిక్షకుడు కలిసి నాలుగు సీట్లు ఉన్న పైపర్‌ చెరోకీ విమానంలో లాంగ్‌ ఐలాండ్‌ నుంచి బయల్దేరారు. కానీ, విమానం కాక్‌పిట్‌లో పొగలు వ్యాపించాయి. దీంతో వారు తిరిగి అదే విమానాశ్రయానికి చేరుకొనే సమయంలో విమానం ప్రమాదానికి గురైంది. ఈ ఘటనలో రోమా మరణించగా.. రేవా, 23 ఏళ్ల వయసున్న వైమానిక శిక్షకుడికి కూడా తీవ్ర గాయాలయ్యాయి. క్షతగాత్రులు ప్రస్తుతం స్టోనీ బ్రూక్‌ ఆసుపత్రిలో చికిత్స పొందుతున్నారు. ‘‘ఈ ఘటనలో ఇద్దరు వ్యక్తులు తీవ్రమైన కాలిన గాయాలతో చికిత్స పొందుతున్నారు. కూలిపోయిన విమానంలో చిక్కుకుపోయిన వారిని ఒక పౌరుడు బయటకు లాగి కాపాడాడు’’ అని నార్త్‌ లిండెన్‌హర్స్ట్‌ ఫైర్‌ డిపార్ట్‌మెంట్‌ చీఫ్‌ కెన్నీ స్టాలెన్‌ వెల్లడించారు. 

మౌంట్‌సినాయ్‌ సిస్టమ్స్‌లో రేవా ఫిజిషియన్‌ అసిస్టెంట్‌గా పనిచేస్తున్నారు. ప్రమాదానికి గురైన విమానం డెన్నీ వైజ్‌మెన్‌ ఫ్లైట్‌ స్కూల్‌కు చెందినదిగా గుర్తించారు. విమానం ఇటీవలే రెండు పూర్తి స్థాయి తనిఖీలు పూర్తి చేసుకొందని, శిక్షకుడికి కూడా పూర్తిస్థాయిలో  అనుభవం ఉందని పేర్కొన్నారు. రోమా,రేవా ప్రయాణించింది డెమాన్‌స్ట్రేషన్‌ ఫ్లైట్‌గా చెబుతున్నారు. ప్రజల ఆసక్తిని గమనించేందుకు దీనిని నిర్వహిస్తారని ఆ స్కూల్‌ పేర్కొంది. మరోవైపు సఫోల్క్‌ కౌంటీ పోలీసుల మాత్రం వీరు ప్రయాణించింది పర్యాటకుల విమానమని చెబుతున్నారు. విమానం దిశ కూడా సమీపంలోని దక్షిణ తీరాలవైపు ఉందన్నారు. కేబిన్‌లో పొగ వచ్చిందని పైలట్‌ ఏటీసీకి వెల్లడించాడంటున్నారు. మంగళవారం విమాన శకలాలను సేకరించి విశ్లేషణకు పంపారు.   

గల్ఫ్ తెలుగు సంఘాల సమాఖ్య ఆధ్వర్యంలో ఘనంగా బాలల దినోత్సవం



గల్ఫ్ తెలుగు సంఘాల సమాఖ్య ఆధ్వర్యంలో బాలల దినోత్సవం ఘనంగా జరిగింది. ప్రపంచ వ్యాప్తంగా ఉన్న 65కు పైగా తెలుగు సంఘాల భాగస్వామ్యంతో.. 25 దేశాలలోని తెలుగు పిల్లలతో వర్చువల్ పద్ధతిలో ఈ కార్యక్రమాన్ని నిర్వహించారు. "బాలల చేత - బాలల కోసం" అంటూ 12 గంటలపాటు నిర్విరామంగా ఈ వేడుకలు అంగరంగ వైభవంగా  సాగాయి. ఈ కార్యక్రమానికి ముఖ్య అతిథిగా భారత ఉపరాష్ట్రపతి వెంకయ్య నాయుడు తమ సందేశాన్ని పంపించారు. భారతీయ సంస్కృతి, సంప్రదాయాలను ముందు తరాలకు అందజేసే క్రమంలో ముందుగా మన కట్టు, బొట్టు, ఆట, పాట, పండుగలు, పబ్బాలను పిల్లలకు పరిచయం చేయాలని... దానికి బాలల దినోత్సవం లాంటి సందర్భాన్ని  వినియోగించుకోవడం సంతోషమని ఆయన పేర్కొన్నారు. ముఖ్యంగా మన సంస్కృతికి మూలమైన మాతృ భాషను పిల్లలకు నేర్పించాలని, మన శతక పద్యాలు, కథలు వారికి తెలియజేయాలని కోరారు. ఈ కార్యక్రమ స్ఫూర్తితో భవిష్యత్తులో మరిన్ని సంస్థలు విద్యార్థులను మనవైన విలువలతో తీర్చిదిద్దే విధంగా ముందుకు సాగాలని కోరుతూ నిర్వాహకులకు అభినందనలు తెలియచేస్తూ పిల్లలందరికి ఉపరాష్ట్రపతి ఆశీస్సులు అందజేశారు.



ప్రత్యేక అతిథిగా విచ్చేసిన ఏపీ మాజీ ఉపసభాపతి మండలి బుద్దప్రసాద్ ప్రసంగించారు. ఈ కార్యక్రమంలో 300 మందికి పైగా వివిధ దేశాల్లో ఉంటున్న తెలుగు పిల్లల ప్రదర్శనలు అద్భుతంగా ఉన్నాయన్నారు. ఇలాంటి పిల్లల పండుగను నిర్వహించిన నిర్వాహకులకు అభినందనలు తెలియజేశారు. గౌరవ అతిథిగా పాల్గొన్న గుమ్మడి గోపాల కృష్ణ మాట్లాడుతూ విదేశాల్లో ఉన్నా.. మన సంస్కృతి సంప్రదాయాలు, భాషను మర్చిపోకుండా పూర్తిగా పిల్లలతో ఇంత పెద్ద కార్యక్రమం నిర్వహించటం సంతోషమన్నారు. వారి ప్రదర్శనలను తిలకించి మైమరచి పోయానన్నారు. మరొక అతిథిగా విచ్చేసిన వంశీ ఇంటర్నేషనల్ అధినేత రామ రాజు మాట్లాడుతూ నేటి బాలలే రేపటి పౌరులని, పిల్లలతో ఇలాంటి కార్యక్రమాలు నిర్వహించటం.. అన్నిరకాల ప్రదర్శనలు చేయటం అద్భుతమని కొనియాడారు.

ఇంకా అతిథులుగా మారిషస్ నుంచి సంజీవ నరసింహ అప్పడు, మలేసియా తెలుగు సంఘం అధ్యక్షులు డాక్టర్ ప్రతాప్, సింగపూర్ శ్రీ సాంస్కృతిక కళాసారథి అధ్యక్షులు రత్నకుమార్, శుబోదయం ఇన్‌ఫ్రా ఛైర్మన్‌ లక్ష్మీప్రసాద్, తానా అధ్యక్షులు లావు అంజయ్య చౌదరి తదితరులు పాల్గొన్నారు.



కార్యక్రమ నిర్వాహకులు కుదరవల్లి సుధాకర రావు మాట్లాడుతూ ఈ కార్యక్రమంలో భాగస్వాములైన 65 తెలుగు సంఘాల అధ్యక్షులకు, ఎంతో ఉత్సాహంగా పాల్గొన్న పిల్లలకు, వారి తల్లిదండ్రులకు ధన్యవాదాలు తెలియజేశారు. ఈ బాలల దినోత్సవాన్ని పురస్కరించుకొని పిల్లల కోసం రెండు గ్రూపులుగా (5 నుంచి 10 సంవత్సరాలు, 11 నుంచి 16 సంవత్సరాలు) నిర్వహించిన క్యిజ్ పోటీల విజేతలని ప్రకటించారు. ఇంతటి భారీ కార్యక్రమాన్ని విజయవంతం చేయడంలో ముఖ్యపాత్రను పోషించిన విక్రం సుఖవాసి, వెంకప్ప భాగవతుల, ప్రదీప్ కుమార్, ఎం.బి. రెడ్డి, గల్ఫ్ తెలుగు సంఘాల సమాఖ్యలోని భాగస్వామ్య సంఘాల అధ్యక్షులకు, వారి కార్యవర్గ సభ్యులకు ధన్యవాదాలు తెలియజేశారు.

ఈ కార్యక్రమానికి ముఖ్య స్పాన్సర్‌గా స్విఫ్ లెర్న్ సంస్థ, ప్లాటినం స్పాన్సర్‌గా శుబోదయం ఇన్‌ఫ్రా, గోల్డ్ స్పాన్సర్‌గా కుదరవల్లి ఫౌండేషన్ తమ సహాయ సహకారాలు అందించాయి. మీడియా భాగస్వాములుగా కువైట్ ఆంధ్రా, మాగల్ఫ్ వ్యవహరించగా.. సాంకేతిక సహకారాన్ని సింగపూర్ సంస్థ ఆర్కే మీడియా అందించింది.



తెలుగు సంఘాల ఐక్య వేదిక కువైట్ అధ్యక్షులు కుదరవల్లి సుధాకర రావు, సౌదీ తెలుగు అసోసియేషన్ అధ్యక్షురాలు దీపిక రావి, తెలుగు కళా సమితి ఒమన్ అధ్యక్షులు అనిల్ కుమార్ కడించెర్ల, ఆంధ్ర కళా వేదిక ఖతార్ అధ్యక్షులు సత్యనారాయణ మలిరెడ్డి, ఫుజైరా తెలుగు కుటుంబాల అధ్యక్షులు వేద మూర్తి, తెలుగు తరంగిణి రాస్ అల్ ఖైమా అధ్యక్షులు వెంకట సురేశ్‌..  పిల్లలు జీవితంలో అలవర్చుకోవాల్సిన వివిధ అంశాలైన క్రమశిక్షణ, నిజాయతీ, ఆత్మ విశ్వాసం, సానుకూల దృక్పథం, సహాయం చేయడం, జ్ఞానము, ఏకాగ్రత లాంటి ప్రేరణ కలిగించే అంశాలమీద ప్రసంగించి వారిని ఉత్తేజ పరిచారు. ఈ 12 గంటల కార్యక్రమానికి పిల్లలే వ్యాఖ్యాతలుగా ఉండటం ప్రతేక ఆకర్షణగా నిలిచింది. పిల్లలచే వివిధ అంశాలమీద చర్చా వేదికలు, ప్రసంగాలు ఆకట్టుకున్నాయి.



ఎన్టీఆర్‌ ఓ మహోన్నత శక్తి.. తెలుగుజాతి ఆయన్ను ఎప్పటికీ మరవలేదు!

కువైట్‌లో ఘనంగా ఎన్టీఆర్‌ శతజయంతి వేడుకలు



కువైట్‌: తెదేపా వ్యవస్థాపకుడు ఎన్టీఆర్‌ శత జయంతి వేడుకలు కువైట్‌లోని తెదేపా ఎన్నారై సెల్‌ ఆధ్వర్యంలో ఘనంగా జరిగాయి. ఇండియన్‌ కమ్యూనిటీ స్కూల్‌ భవనంలో వెంకట్‌ కోడూరి ఆధ్వర్యంలో జరిగిన ఈ వేడుకలకు తెదేపా పొలిట్‌బ్యూరో సభ్యుడు రెడ్డప్పగారి శ్రీనివాసరెడ్డి హాజరయ్యారు. ఈ సందర్భంగా ఆయన మాట్లాడుతూ.. విశ్వవిఖ్యాత నటసార్వభౌముడు, తెలుగు ప్రజల ఆరాధ్య దైవంగా నిలిచిన అన్న నందమూరి తారక రామారావు తెలుగు ప్రజల గుండెల్లో చిరస్థాయిగా నిలిచిపోయారన్నారు. సమాజమే దేవాలయం - ప్రజలే నా దేవుళ్లు అనే తారక మంత్రంతో కోట్లాది మంది మనస్సును ప్రభావితం చేసిన ఆయన ఓ మహోన్నత శక్తి అని కొనియాడారు. బడుగు బలహీన వర్గాల అండదండల కోసం పార్టీని స్థాపించి కేవలం ఎనిమిది నెలల కాలంలోనే అధికారం చేపట్టిన ఎదురులేని మనిషి ఎన్టీఆర్‌ అన్నారు. కుళ్లు పట్టిన రాజకీయ వ్యవస్థని ప్రక్షాళన చేసి రామరాజ్యంగా మార్చిన ఘనత ఆయనకే సొంతమవుతుందని పేర్కొన్నారు. పంచభూతాలు ఉన్నంత కాలం తెలుగు జాతి ఆయన్ను మరువలేదన్నారు. 



ఎన్టీఆర్‌ ఆశయాల సాధనే లక్ష్యంగా తెదేపా అధ్యక్షుడు చంద్రబాబు, ఆయన తనయుడు నారా లోకేశ్ నిరంతరం ప్రజల పక్షాన నిలిచి ప్రభుత్వంపై పోరాడుతున్నారన్నారు. రాబోయే ఎన్నికల్లో చంద్రబాబును ఏకపక్షంగా ముఖ్యమంత్రిని చేసేందుకు ప్రజలు సిద్ధమయ్యారని చెప్పారు. ఎందుకంటే ఆనాడు జగన్‌కు రాజశేఖర్‌ రెడ్డి కొడుకు అని, ఏదో చేస్తాడని నమ్మి ఒక్క ఛాన్స్‌ ఇచ్చిన ప్రజలను ఆయన నట్టేట ముంచాడంటూ విమర్శలు గుప్పించారు. రాష్ట్రాన్ని అప్పులమయంగా మార్చారంటూ ధ్వజమెత్తారు. సొంత పార్టీ వాళ్లే జగన్‌ను ఎందుకు గెలిపించామా అని బాధపడుతున్నారని విమర్శించారు.



కువైట్‌ విమానాశ్రయంలో దిగినప్పటి నుంచి ఎన్నారైలు చూపిన ప్రేమాభిమానాలు తన జీవితంలో మరిచిపోలేనన్నారు. ఇటీవల కువైట్‌లో జరిగిన హత్య కేసులో లక్కిరెడ్డిపల్లికి చెందిన ఓ అమాయకుడికి శిక్షపడిన వెంటనే వారి కుటుంబ సభ్యులు తన వద్దకు రాగానే మాజీ సీఎం చంద్రబాబు దృష్టికి తీసుకెళ్లి కేంద్ర మంత్రికి చెప్పించినా ఫలితం లేకపోయిందని, ఆదుకోవాల్సిన ప్రభుత్వం చేతులెత్తేసిందని ఆవేదన వ్యక్తంచేశారు. ఎన్నారై తెదేపా సెల్‌ ఆధ్వర్యంలో ఎన్నారై తెదేపా గల్ఫ్‌, ఎన్నారై తెదేపా కువైట్‌ మైనారిటీ విభాగం, ఎన్టీఆర్‌ సేవా సమితి కువైట్‌, చంద్రన్న సేవా సమితి వారికి హృదయపూర్వక కృతజ్ఞతలు తెలిపారు. ఈ కార్యక్రమంలో మహిళా నేతలు అంజన రెడ్డి, నిర్మలమ్మ, అంజలి, సరస్వతి, నారాయణమ్మ నాయుకులు పిడికిట శ్రీనివాస్‌, ముస్తాఖ్ ఖాన్, గుదె శంకరయ్య, ఓలేటి రెడ్డయ్య, షేక్ ఎండీ అర్షద్ , చుండు బాలరెడ్డయ్య, మహామ్మద్ బోరా, షేక్ సుబాన్, కోర్రపాటి వెంకటేశ్వర్లు, మద్దిన వెంకటేశ్‌ , వేగి వెంకటేష్, నాయినపాటి విజయ్, సయ్యద్ ఆలీ, బాబు నాయుడు, జనార్దన్ రెడ్డి, పచ్చా నరసింహ, టిక్ టాక్ రాజు, ఖాదిర్ బాషా తదితరులు పాల్గొన్నారు.





ఆగస్టు 15న డాలస్‌లో ‘ఇండియన్‌ అమెరికన్‌ డే’



డాలస్‌/టెక్సాస్‌: ఆగస్టు 15వ తేదీని డాలస్‌లో ‘ఇండియన్‌ అమెరికన్‌ డే’గా గుర్తిస్తున్నట్టు డాలస్‌ మేయర్‌ ఎరిక్‌ జాన్సన్‌ ప్రకటించారు. భారతదేశ స్వాతంత్ర్య వజ్రోత్సవాల సందర్భంగా ఆయన డాలస్‌ సిటీ హాల్‌లో కొద్దిమంది ప్రవాస భారతీయ నాయకులతో ప్రత్యేకంగా సమావేశమయ్యారు. ఈ సందర్భంగా మేయర్‌ మాట్లాడుతూ.. డాలస్‌, ఫోర్ట్‌ వర్త్‌ నగర పరిసర ప్రాంతాల్లో దాదాపు రెండు లక్షల మంది ప్రవాస భారతీయులు నివసిస్తూ వైద్య, విద్య, వ్యాపార, వాణిజ్య, శాస్త్ర-సాంకేతిక రంగాల్లో చేస్తున్న కృషిని ప్రశంసించారు. ఉత్తర టెక్సాస్‌లో ప్రవాస భారతీయులు వివిధ వ్యాపార రంగాల్లో స్థిరపడి 10 బిలియన్‌ డాలర్లకు పైగా ఆదాయాన్ని సృష్టిస్తూ ఈ ప్రాంత ఆర్థికాభివృద్ధికి ఎంతగానో తోడ్పడుతున్నారని.. వారందరికీ కృతజ్ఞతలు చెప్పారు. డాలస్‌ నగర మేయర్‌ ఆత్మీయ ఆహ్వానం మేరకు ఈ ప్రత్యేక అభినందన కార్యక్రమానికి ప్రవాస భారతీయ నాయకులు అరుణ్‌ అగర్వాల్‌, సల్మాన్‌ ఫర్‌ షోరి, రజనీష్‌ గుప్తా, డా. ప్రసాద్‌ తోటకూర  హాజరు కాగా.. వారికి మేయర్‌ ఎరిక్‌ జాన్సన్‌ ఆగస్టు 15వ తేదీని డాలస్‌లో ‘ఇండియన్‌ అమెరికన్‌ డే’గా గుర్తిస్తున్నట్లు ప్రకటించిన అధికారిక పత్రాన్ని అందజేశారు. 



చార్లెట్‌లో ‘తానా’ మదర్స్‌ డే వేడుకలు



చార్లెట్‌: తానా ఆధ్వర్యంలో అమెరికాలోని చార్లెట్‌ నగరంలో మే 6న మదర్స్‌ డే వేడుకలు ఘనంగా జరిగాయి. తానా ప్రాంతీయ కార్యదర్శి నాగ పంచుమర్తి, విమన్‌ ఎంపవర్‌మెంట్‌ ఛైర్‌ మాధురి ఏలూరి ఆధ్వర్యంలో ప్రత్యేకంగా నిర్వహించిన ఈ వేడుకల్లో 400 మందికి పైగా మహిళలు పాల్గొన్నారు. తొలుత ఆహుతులందరికీ మదర్స్‌ డే శుభాకాంక్షలతో స్వాగతం పలికి.. విఘ్నేశ్వరుడిని స్తుతిస్తూ ఆలపించిన పాటతో ఈ కార్యక్రమం ప్రారంభించారు. వర్జీనియా నుంచి అతిథిగా విచ్చేసిన ప్రముఖ ఫ్యాషన్‌ మోడల్‌ చైతన్య పోలోజు పరిచయం అనంతరం అందరితో కలివిడిగా తిరుగుతూ ఈ కార్యక్రమానికి మరింత శోభ తెచ్చారు.



సోలో, గ్రూపు డ్యాన్స్‌లు, స్కిట్లు, ఫ్యాషన్‌ షో, ఆట పాటలు.. ఇలా ప్రతి ఒక్క కార్యక్రమం అందరినీ ఆకట్టుకున్నాయి. ముఖ్యంగా రెండు తరాల అమ్మల ఫ్యాషన్‌ షో మదర్స్ డే సెలబ్రేషన్స్‌కే హైలెట్‌గా నిలిచింది. దీంతో అందరూ అమ్మలతో తమ మధురానుస్మృతుల్ని నెమరువేసుకున్నారు. అలాగే, సద్గురు లీడ్‌ చేస్తున్న సేవ్‌ సాయిల్‌ ఉద్యమానికి మద్దతుగా చేసిన నాటకం అందరినీ ఆలోచింపజేసింది. తెలుగు సినీ గాయని సత్య యామిని తన పాటలతో ప్రేక్షకులందరినీ ఉర్రూతలూగించింది. బాహుబలి, అఖండ, అల వైకుంఠపురంలో, వకీల్ సాబ్, రాధే శ్యామ్, అరవింద సమేత వంటి తాజా చిత్రాల్లోని మెలోడీలతో ఉర్రూతలూగించింది. ఈ కార్యక్రమానికి మధు నెక్కంటి వ్యాఖ్యాతగా వ్యవహరించి సందర్భానుసారంగా పదునైన సంభాషణలతో సమయస్ఫూర్తితో వ్యవహరించారు.



తానా అధ్యక్షులు అంజయ్య చౌదరి లావు, టీం స్క్వేర్ ఛైర్మన్ సురేష్ కాకర్ల, స్థానిక అపలాచియన్ నాయకులు పురుషోత్తమ చౌదరి గుదె, ఠాగూర్ మల్లినేని, రమణ అన్నె, సచీంద్ర ఆవులపాటి, రవి నాయుడు, రామ్ అల్లు, కేదార్ బలిశెట్టి, శ్రీపాద కాసులను వేదికపైకి ఆహ్వానించారు. ఈ సందర్భంగా తానా అధ్యక్షులు అంజయ్య చౌదరి లావు మదర్స్ డే శుభాకాంక్షలు తెలిపి, తానా చేపట్టిన కార్యక్రమాలను వివరించారు. తదనంతరం తానా అపలాచియన్ రీజియన్ ప్రాంతీయ కార్యదర్శి నాగ పంచుమర్తి పరమపదించిన తన మాతృమూర్తితో గత అనుభవాలను పంచుకున్నారు. దీంతో కార్యక్రమానికి విచ్చేసిన అమ్మలంతా వేదిక పైకి వచ్చి కేక్ కట్ చేశారు. ఈ సందర్భంగా అమ్మల అమ్మలకు ప్రత్యేకంగా అంటూ నాగ పంచుమర్తి కుటుంబం సమర్పించిన రాఫుల్ బహుమతులు అందించారు.



డైమండ్ రింగ్స్, గోల్డ్ కాయిన్స్, ఖరీదైన చీరలతో గ్రాండ్ ర్యాఫుల్ బహుమతులతో పాటు, రిటర్న్ గిఫ్ట్స్, సర్ప్రైజ్ గిఫ్ట్ బాక్సులతో మహిళలు ఆనందంగా కనిపించారు. షాపింగ్ స్టాల్స్‌ మహిళలను విశేషంగా ఆకట్టుకున్నాయి. మొట్టమొదటిసారిగా వేదికపై ఏర్పాటుచేసిన డిజిటల్ స్క్రీన్, మ్యాజిక్ మంత్ర నుంచి కవిత చేసిన చక్కని అలంకరణ, డీజే మురళీ, బాలాజీ మంద ఫోటోగ్రఫీ, ఘుమఘుమలాడే ఎగ్జిక్యూటివ్ స్టైల్ విందు భోజనం అన్నీ ఈ కార్యక్రమానికి మరింత ఆకర్షణగా తెచ్చిపెట్టాయి. ఈ తానా మదర్స్ డే సెలబ్రేషన్స్‌ని మహిళలకు ప్రత్యేకంగా.. అందులోనూ కరోనా మహమ్మారి తర్వాత ముఖాముఖిగా అత్యంత ప్రణాళికా బద్ధంగా నిర్వహించిన తానా అపలాచియన్ రీజియన్ ప్రాంతీయ కార్యదర్శి నాగ పంచుమర్తి, విమెన్ ఎంపవర్‌మెంట్‌ ఛైర్ మాధురి ఏలూరిలను అందరూ అభినందించారు. ఈ కార్యక్రమాన్ని విజయవంతం చేయడంలో సహకరించిన శ్రీనాథ్‌ గింజుపల్లి, ఉపేంద్ర సాయిరాం కిలారు, రమ్య పెద్ది, సౌమ్య శ్రీ, దీప్తి నన్నపనేని, స్వప్న కొల్లూరు, పద్మ నున్న, పల్లవి కొల్లిపర, దీప ఉప్పల, మంజూష పూనాటి, మణి కొట్టె, శిరీష అనుముకొండ, విజయ నెల్లి, విజయ ఒగ్గు, నీలిమ దేవినేని, వసంత కావూరి, ప్రదీప్తి, సౌజన్య బండ్లమూడి, ప్రుణితారెడ్డి, వాణి గొర్రెపాటి, ఉషారాణి, ఝాన్సీ అబ్బూరి, జ్యోత్స్న గంటా, పద్మజ కొమ్మినేని, రూప తలశిల, వినీషా సాదినేనితో పాటు ఆహుతులకు కృతజ్ఞతలు చెప్పి ఈ కార్యక్రమాన్ని ముగించారు.



తెలుగు భాషా దినోత్సవాన్ని విజయవంతం చేయండి

దక్షిణాఫ్రికా తెలుగు సంఘం, వీధి అరుగు విజ్ఞప్తి 



ఇంటర్నెట్‌ డెస్క్‌: వ్యవహారిక భాషోద్యమ పితామహుడు గిడుగు రామమూర్తి పంతులు జయంతి సందర్భంగా తెలుగు భాషా దినోత్సవాన్ని వైభవంగా నిర్వహించేందుకు ‘వీధి అరుగు- నార్వే’; ‘దక్షిణాఫ్రికా తెలుగు సంఘం’ ఏర్పాట్లు చేస్తున్నాయి. తెలుగు భాషా సాహిత్యం, సంస్కృతులకు పట్టం కడుతూ.. ప్రపంచ వ్యాప్తంగా పలు దేశాల్లోని 75కి పైగా తెలుగు సంస్థల సమన్వయంతో రెండు రోజుల పాటు జరిగే ఈ వేడుకను విజయవంతం చేయాలని తెలుగు సాహితీ ప్రియులకు విజ్ఞప్తి చేశాయి. ఈ నెల 28న వర్చువల్‌గా ప్రారంభమయ్యే ఈ అంతర్జాతీయ సదస్సుకు  భారత ప్రధాన న్యాయమూర్తి జస్టిస్‌ ఎన్వీ రమణ ముఖ్య అతిథిగా హాజరు కానుండగా.. 29న జరిగే కార్యక్రమంలో భారత ఉప రాష్ట్రపతి వెంకయ్యనాయుడు ముఖ్యఅతిథిగా పాల్గొననున్నారు. ఈ రెండు రోజుల తెలుగు భాషా పండుగకు తెలుగు రాష్ట్రాలకు చెందిన ప్రఖ్యాత తెలుగు సాహితీవేత్తలతో పాటు సినీ, రాజకీయ, పాత్రికేయ, సామాజిక తదితర రంగాలకు చెందిన ప్రముఖులు గౌరవ అతిథులుగా హాజరై ప్రసంగించనున్నట్టు నిర్వాహకులు ఓ ప్రకటనలో వెల్లడించారు. 



ఈ కార్యక్రమంలో భాగంగా తెలుగు భాష వికాసానికి పాటుపడుతున్న 12 మందికి ప్రవాస తెలుగు పురస్కారాలను ప్రదానం చేయనున్నట్టు నిర్వాహకులు తెలిపారు. పలు దేశాల కళాకారులతో తెలుగు జానపద, సంగీత, నృత్య, సాంస్కృతిక కార్యక్రమాలు కూడా ఏర్పాటు చేస్తున్నట్టు పేర్కొన్నారు. భారతదేశం నుంచి ప్రముఖ రచయితలు, కవి పండితులు ఆసక్తికర సాహిత్యోపన్యాసాలు, చర్చలు ఉంటాయన్నారు. తెలుగు సాహితీ ప్రియులందరినీ ఎంతగానో అలరించే మరిన్ని చక్కటి కార్యక్రమాల పరంపరతో జరగబోయే ఈ కార్యక్రమాన్ని వీక్షించి విజయవంతం చేయాలని కోరారు. ఈ కార్యక్రమాన్ని https://youtu.be/ahjiJ6XvLB8, https://www.facebook.com/SATELUGUCOMMUNITY ద్వారా ప్రత్యక్ష ప్రసారంలో వీక్షించవచ్చని తెలిపారు. 



Australia: మరిన్ని శాశ్వత వలసలను ఆహ్వానించనున్న ఆస్ట్రేలియా



ఇంటర్నెట్‌డెస్క్‌: ఆస్ట్రేలియాకు శాశ్వతంగా వలస వచ్చేవారిని ప్రోత్సహించనున్నారు. ప్రస్తుత ఆర్థిక సంవత్సరంలో ఆస్ట్రేలియాకు శాశ్వత వలసలను 35,000 నుంచి 1,95,000కు పెంచే అవకాశం ఉంది. ముఖ్యంగా సిబ్బంది కొరతతో సమస్యలు ఎదుర్కొంటున్న వ్యాపారాలకు ఈ నిర్ణయంతో ఊరట లభించే అవకాశం ఉంది. ఇప్పటికే ఆస్ట్రేలియా కొవిడ్‌కు భయపడి రెండేళ్లపాటు దేశ సరిహద్దులను మూసివేయడం, ఉపాధి కోసం వచ్చినవారు, విదేశీ విద్యార్థులు దేశాన్ని వీడటంతో  వ్యాపార సంస్థలకు అవసరమైన సిబ్బంది లభించడంలేదు. ‘‘మా వలస విధానాలను మార్చుకొనే అవకాశం కొవిడ్‌ కారణంగా లభించింది. ఈ అవకాశాన్ని మేము పూర్తిగా వాడుకోవాలని అనుకొంటున్నాం. దీని ప్రకారం మరింత మంది నర్సులు, వేలకొద్దీ ఇంజినీర్లు ఇక్కడ స్థిరపడనున్నారు’’ అని ఆస్ట్రేలియా హోం అఫైర్స్‌ మినిస్టర్‌ క్లారె ఓనీల్‌ వెల్లడించారు. మరోవైపు వీసా ప్రాసెసింగ్‌ను వేగవంతం చేసేందుకు వచ్చే తొమ్మిది నెలల్లో మరో 500 మంది సిబ్బందిని నియమించుకుంటామని ఆస్ట్రేలియా ఇమ్మిగ్రేషన్‌ మినిస్టర్‌ ఆండ్రూ గైల్స్‌ పేర్కొన్నారు.

ఆస్ట్రేలియాలో గత 50 ఏళ్లలో ఎన్నడూ లేనంతగా నిరుద్యోగం తగ్గి 3.4శాతం వద్దకు చేరింది. కానీ, ద్ర్యవోల్బణం మాత్రం పెరిగింది. ఈ నేపథ్యంలో వలస విధానాలను మార్చాలని వ్యాపార సంస్థలు కోరుతున్నాయి. వార్షిక వలసలను 1,60,000కు పెంచాలని డిమాండ్‌ చేస్తున్నాయి. ఇందుకోసం ఆస్ట్రేలియా ప్రభుత్వం కాన్‌బెర్రాలో వ్యాపార, కార్మిక సంఘాలతో సమావేశమై పరిష్కార మార్గంపై చర్చించాయి. ఇప్పటికే ప్రపంచ వ్యాప్తంగా అభివృద్ధి చెందిన ఆర్థిక వ్యవస్థలు నైపుణ్యంగల ఉద్యోగుల కోసం వలస నిబంధనలు సవరిస్తున్నాయి. ఇప్పుడు అదే బాటలో ఆస్ట్రేలియా కూడా నడవనుంది.

Hyderabad: హైదరాబాద్‌ విద్యార్థికి  రూ.1.30 కోట్ల స్కాలర్‌షిప్‌

అమెరికాలోని కేస్‌ వెస్ట్రన్‌ రిజర్వ్‌ వర్సిటీ బంపర్‌ ఆఫర్‌



ఈనాడు, హైదరాబాద్‌: హైదరాబాద్‌కు చెందిన 18 ఏళ్ల విద్యార్థి వేదాంత్‌ ఆనంద్‌వాడేకు అమెరికాలోని కేస్‌ వెస్ట్రన్‌ రిజర్వ్‌ విశ్వవిద్యాలయం బ్యాచిలర్‌ డిగ్రీ చదివేందుకు రూ.1.30 కోట్ల స్కాలర్‌షిప్‌ అందించనుంది. ఈ మేరకు ఆ వర్సిటీ అంగీకార పత్రాన్ని, స్కాలర్‌షిప్‌ లేఖను పంపింది. గచ్చిబౌలిలోని ఓ ప్రైవేట్‌ పాఠశాలలో ఐసీఎస్‌ఈ సిలబస్‌తో 12వ తరగతిని పూర్తి చేసిన వేదాంత్‌ అమెరికాలో న్యూరోసైన్స్‌ చదవనున్నాడు. విద్యావకాశాలు, శిక్షణ ద్వారా భవిష్యత్తు తరం నాయకులను తీర్చిదిద్దే జాతీయ స్వచ్ఛంద సంస్థ డెక్స్టేరిటీ గ్లోబల్‌ అతన్ని గుర్తించి తగిన మార్గదర్శకం చేసింది. ఈ నెల 12న వేదాంత్‌ అమెరికాకు బయలుదేరి వెళ్లనున్నాడు. ఈ సందర్భంగా విద్యార్థి మాట్లాడుతూ వైద్యశాస్త్రంలో వర్సిటీ ప్రపంచంలోనే 16వ ర్యాంకులో ఉందని, 17 మంది నోబెల్‌ పురస్కార గ్రహీతలను అందించిందన్నాడు. అలాంటి వర్సిటీలో చదువుకునేందుకు ట్యూషన్‌ ఫీజు మేరకు స్కాలర్‌షిప్‌ లభించిందన్నారు. నాన్న ప్రైవేట్‌ ఆసుపత్రిలో దంత వైద్యుడిగా, అమ్మ ఫిజియోథెరపిస్ట్‌గా పనిచేస్తున్నారని వేదాంత్‌ తెలిపాడు. 

Britain: రారమ్మని.. వచ్చి చదువుకొమ్మని.. భారతీయ విద్యార్థులకు తలుపులు బార్లా 

ఈ ఏడాది 3,200 మందికి ఆహ్వానం
గతేడాది కన్నా 19 శాతం అధికం



లండన్‌: భారతీయ విద్యార్థులకు బ్రిటన్‌ ఎర్ర తివాచీ పరుస్తోంది. ఉన్నత విద్య కలలతో తమ దేశం వైపు చూస్తున్నవారిని రారమ్మని సాదరంగా ఆహ్వానిస్తోంది. తమ విద్యాసంస్థల్లో చదవడానికి వచ్చే భారతీయ విద్యార్థుల సంఖ్యను ఏటేటా పెంచుకుంటూ పోతోంది. 2021కిగానూ రికార్డు స్థాయిలో ఆశావహులకు సింహాసనం వేసింది. కేంద్రీకృత దరఖాస్తు విధానం ద్వారా యూకే విశ్వవిద్యాలయాలు, ఉన్నత విద్య కోర్సుల్లో ప్రవేశానికి ఏకంగా 3,200 మందికి ఆమోదం తెలిపింది. గతేడాదితో పోలిస్తే ఇది 19 శాతం అధికం కావడం విశేషం. ‘ది యూనివర్సిటీస్‌ అండ్‌ కాలేజెస్‌ అడ్మిషన్స్‌ సర్వీస్‌(యూసీఏఎస్‌)’ మంగళవారం ఈ వివరాలను విడుదల చేసింది. 

మహమ్మారి నేపథ్యంలో ప్రయాణ నిషేధానికి సంబంధించి భారత్‌ను కొన్ని రోజుల క్రితమే రెడ్‌ జాబితా నుంచి ఆంబర్‌ జాబితాకు మార్చి ఊరట కలిగించిన బ్రిటన్‌.. ఇప్పుడు విద్యార్థులకు తీపి కబురు వినిపించింది. బ్రిటన్‌ తీసుకున్న ఈ రెండు నిర్ణయాలు  భారతీయ విద్యార్థులకు మేలు చేకూరుస్తాయని విశ్లేషకులు చెబుతున్నారు. ఇంతకు ముందు బ్రిటన్‌కు వెళ్లేవారు 10 రోజుల పాటు ప్రభుత్వం నిర్వహించే క్వారంటైన్‌ ప్రదేశాల్లో గడపాల్సి వచ్చేది. దీనికయ్యే వ్యయం వారికి భారంగా ఉండేది. కానీ ఇకమీదట విద్యార్థులు విశ్వవిద్యాలయాల హాస్టళ్లు లేదా తాము ఎంపిక చేసుకున్న చోట క్వారంటైన్‌లో గడపొచ్చు. మరోవైపు గత జులైలో అమల్లోకి వచ్చిన యూకే పోస్ట్‌ స్టడీ వీసా కూడా భారతీయ విద్యార్థులకు వరంలా మారింది. చదువు పూర్తయిన తర్వాతా రెండేళ్ల వరకూ బ్రిటన్‌లోనే ఉండి ఉద్యోగానుభవం సంపాదించుకోవడానికి ఇది వీలు కల్పిస్తోంది. 

పట్టభద్రుల స్థానాల్లో రెండు తెదేపాకే

ఉత్తరాంధ్రలో చిరంజీవిరావు.. తూర్పు రాయలసీమలో శ్రీకాంత్‌ గెలుపు
పశ్చిమ రాయలసీమ స్థానంలో ఇరుపార్టీల హోరాహోరీ



ఈనాడు-విశాఖపట్నం, ఈనాడు-తిరుపతి, ఈనాడు డిజిటల్‌-చిత్తూరు, న్యూస్‌టుడే-వన్‌టౌన్‌, అనంత జిల్లా సచివాలయం: శాసనమండలిలో మూడు పట్టభద్రుల స్థానాలకు జరిగిన ఎన్నికల్లో తెదేపా స్పష్టమైన ఆధిక్యం కనబరిచింది. ఉత్తరాంధ్ర పట్టభద్రుల స్థానంలో తెదేపా అభ్యర్థి వేపాడ చిరంజీవిరావు భారీ విజయం సాధించారు. తూర్పు రాయలసీమ శాసనమండలి పట్టభద్రుల ఎన్నికల్లో తెదేపా అభ్యర్థి కంచర్ల శ్రీకాంత్‌ గెలిచారు. పశ్చిమ రాయలసీమలో మాత్రం ఇరు పార్టీల అభ్యర్థుల మధ్య హోరాహోరీ పోరు కొనసాగుతోంది.

ఉత్తరాంధ్ర స్థానంలో విజయానికి అవసరమైన ఓట్లలో 90% తొలి ప్రాధాన్యంలోనే సాధించిన చిరంజీవిరావు.. మిగిలిన ఓట్లను రెండో ప్రాధాన్యంలో సాధించారు. ఇక్కడ విజయానికి 94,509 కోటా ఓట్లు అవసరం. మొదటి ప్రాధాన్యంలో చిరంజీవిరావుకు 82,958 ఓట్లు వచ్చాయి. విజయానికి ఇంకా 11,551 ఓట్లు అవసరమయ్యాయి. పోటీలో నిలిచిన 33మంది స్వతంత్రులు, భాజపా అభ్యర్థి మాధవ్‌లకు వచ్చిన ద్వితీయ ప్రాధాన్య ఓట్లలోనూ తెదేపా అభ్యర్థి చిరంజీవిరావుకే మెజారిటీ ఓట్లు దక్కాయి. మూడో స్థానంలో నిలిచిన పీడీఎఫ్‌ అభ్యర్థి రమాప్రభకు దక్కిన ఓట్లలో దాదాపు 18,000 లెక్కించే సమయానికే విజయానికి అవసరమైన కోటా ఓట్లు చిరంజీవిరావుకు దక్కడంతో  ద్వితీయ ప్రాధాన్య ఓట్లతో విజయం ఖాయమైంది. అధికారికంగా వెల్లడించాల్సి ఉంది. తెదేపా అభ్యర్థి చిరంజీవిరావుకు కోటా ఓట్లు 94,509 వచ్చే సమయానికి వైకాపా అభ్యర్థి సుధాకర్‌కు 59,644 ఓట్లు వచ్చాయి. గురువారం సాయంత్రం 5గంటల నుంచి తొలి ప్రాధాన్య ఓట్ల కౌంటింగ్‌ ప్రారంభం కాగా తెదేపా అభ్యర్థి వేపాడ చిరంజీవిరావుకు.. వైకాపా అభ్యర్థి సీతంరాజు సుధాకర్‌ ఏ దశలోనూ గట్టిపోటీ ఇవ్వలేకపోయారు. మొదటి రౌండ్‌ నుంచి తెదేపా అభ్యర్థి ఆధిక్యం చూపించారు. పోలైన 2,01,335 ఓట్లను 8 రౌండ్లలో లెక్కించారు. తొలి ప్రాధాన్య ఓట్లలో తెదేపా అభ్యర్థికి 82,958 ఓట్లు (41.20%), వైకాపా అభ్యర్థికి 55,749 (27.25%) ఓట్లు దక్కాయి. ఇద్దరి మధ్య 13.95% వ్యత్యాసం కనిపించింది. సిటింగ్‌ ఎమ్మెల్సీ, భాజపా అభ్యర్థి మాధవ్‌ సహా 34 మందికి డిపాజిట్లు గల్లంతయ్యాయి.

తూర్పు రాయలసీమ శాసనమండలి పట్టభద్రుల ఎన్నికల్లో తెదేపా అభ్యర్థి కంచర్ల శ్రీకాంత్‌ విజయం సాధించారు. చిత్తూరు ఎస్వీసెట్‌ కళాశాలలో రెండోరోజైన శుక్రవారం ఓట్ల లెక్కింపు కొనసాగింది. ఏడు రౌండ్లలో 2,69,339 ఓట్లు పోలవ్వగా ఇందులో 20,979 ఓట్లు చెల్లలేదు. మిగిలిన 2,48,360 ఓట్లు లెక్కించగా రెండో ప్రాధాన్య ఓట్లతో కలిపి తెదేపా అభ్యర్థి 1,12,686 ఓట్లు సాధించారు. వైకాపా అభ్యర్థి శ్యాంప్రసాద్‌రెడ్డికి 85,423 ఓట్లు వచ్చాయి. అర్ధరాత్రి వరకూ రెండో ప్రాధాన్య ఓట్ల లెక్కింపు కొనసాగింది. ఆయన విజయాన్ని రిటర్నింగ్‌ అధికారి అధికారికంగా వెల్లడించాల్సి ఉంది.

పట్టభద్రుల ఎమ్మెల్సీ ఎన్నికల్లో 20,979 చెల్లని ఓట్లు పోలయ్యాయి. తూర్పు రాయలసీమ పరిధిలో అధికార పార్టీ నేతలు పెద్ద ఎత్తున దొంగ ఓట్లు నమోదు చేయించారని తొలి నుంచి విపక్షాలు విమర్శిస్తున్నాయి. భారీగా ఓట్లు చెల్లకపోవడం విపక్షాల విమర్శలకు బలాన్నిస్తోందన్న వాదనలు వినిపిస్తున్నాయి.



పశ్చిమ రాయలసీమ పట్టభద్రుల ఎమ్మెల్సీ ఓట్ల లెక్కింపు ఉత్కంఠగా సాగుతోంది. ప్రతి రౌండులోనూ తెదేపా, వైకాపా బలపరిచిన అభ్యర్థుల మధ్య నువ్వా.. నేనా అన్నట్లుగా పోటీ నడుస్తోంది. అనంతపురం జేఎన్‌టీయూలో గురువారం ఓట్ల లెక్కింపు కొనసాగుతోంది. శుక్రవారం రాత్రి 9 గంటలకు 8 రౌండ్ల లెక్కింపు పూర్తయింది. మొత్తం 2,45,576 ఓట్లు పోలవ్వగా... 1,92,018 ఓట్లను లెక్కించారు. ఇందులో 15,104 చెల్లనివిగా గుర్తించారు. మిగతా 1,76,914 ఓట్లలో వైకాపా మద్దతిచ్చిన వెన్నపూస రవీంద్రారెడ్డి 74,678, తెదేపా బలపరిచిన భూమిరెడ్డి రామగోపాల్‌రెడ్డికి 73,229, పీడీఎఫ్‌ నేత పోతుల నాగరాజు 15,254, భాజపా బలపరిచిన రాఘవేంద్రకు 5,933 ఓట్లు వచ్చాయి. ఈ స్థానంలో 49 మంది పోటీపడ్డారు.

ఇప్పటిదాకా అభ్యర్థులకు లభించిన ఓట్ల సరళిని పరిశీలిస్తే ఎవ్వరికీ కటాఫ్‌ ఓట్లు లభించే పరిస్థితి కనపడట్లేదు. దీంతో రెండో ప్రాధాన్య ఓటే కీలకంగా మారనుంది. ప్రస్తుతం రవీంద్రారెడ్డి 1,449 ఓట్ల అధిక్యంలో ఉన్నారు. ఇంకా మూడురౌండ్లు లెక్కించాలి. తెదేపా, వైకాపా అభ్యర్థులకు దాదాపు సమానంగా ఓట్లు వస్తున్నాయి. ఇప్పటివరకు లెక్కించినవాటిలో రవీంద్రారెడ్డికి 42.21%, రామగోపాల్‌రెడ్డికి 41.39% వచ్చాయి. తేడా 0.82 శాతమే. మొత్తం 11 రౌండ్ల ఓట్ల లెక్కింపు శనివారం తెల్లవారుజామున పూర్తయ్యే అవకాశం ఉంటుంది. తర్వాతే రెండో ప్రాధాన్య ఓట్ల లెక్కింపునకు శ్రీకారం చుడతారు. తుది ఫలితం శనివారం సాయంత్రంలోపు రావచ్చు.

తానా ప్రపంచ సాహిత్య వేదిక ఆధ్వర్యంలో ‘తెలుగు తల్లికి పద్యాభిషేకం’



అట్లాంటా: తానా ప్రపంచ సాహిత్య వేదిక ఆధ్వర్యంలో ప్రతి నెలా ఆఖరి ఆదివారం నిర్వహిస్తున్న ‘నెల నెలా తెలుగు వెలుగు’లో భాగంగా ఫిబ్రవరి 27న, 33వ అంతర్జాల దృశ్య సమావేశం ‘తెలుగు తల్లికి పద్యాభిషేకం’ అనే కార్యక్రమం అంతర్జాతీయ స్థాయిలో ఘనంగా జరిగింది. తానా అధ్యక్షుడు లావు అంజయ్య చౌదరి సమావేశాన్ని ప్రారంభించి మాట్లాడారు. తక్కువ మాటలతో ఎక్కువ భావాలను పలికించగల శక్తి పద్యానికున్నదని, పద్యం రాయగలగడం ఒక ప్రత్యేక కళ ఆయన అన్నారు. ఈ కార్యక్రమంలో ఇంతమంది లబ్దప్రతిష్ఠులు పాల్గొనడం చాలా సంతోషం అంటూ అతిథులందరకూ ఆహ్వానం పలికారు.    

తానా ప్రపంచ సాహిత్య వేదిక నిర్వాహకులు డా.ప్రసాద్ తోటకూర మాట్లాడుతూ.. ఏ ఇతర భాషలకూ లేని పద్యం, అవధానం లాంటి సౌందర్యం, సొగసులు మన తెలుగు భాషకున్నాయన్నారు. ఇంతటి ఘనమైన మన మాతృభాషా పరిరక్షణ కోసం తానా కంకణం కట్టుకుని ఎన్నో దశాబ్దాలుగా అవిరళ కృషి చేస్తోందని తెలిపారు. 
ఈ కార్యక్రమానికి ముఖ్య అతిథిగా వచ్చిన ప్రముఖ సాహితీవేత్త, శ్రీ వెంకటేశ్వర భక్తి ఛానల్ ఛైర్మన్ ఉన్న డా.వెలుగోటి భాస్కర సాయికృష్ణ యాచేంద్రను డా.ప్రసాద్ తోటకూర సభకు పరిచయం చేశారు. సాధారణంగా రాజులు సంగీత, సాహిత్య, నృత్యాంశాలను అభిమానిస్తూ, ఆదరిస్తుంటారు. కాని వేంకటగిరి సంస్థానంలో వెలుగోటి రాజవంశంలో జన్మించిన డా.సాయి కృష్ణ యాచేంద్ర స్వతహాగా సంగీత సాహిత్య ప్రతిభామూర్తికావడం, మద్రాసు విశ్వవిద్యాలయం నుంచి తెలుగు సాహిత్యంలో పీహెచ్‌డీ పట్టా పొందడం విశేషం అని డా.ప్రసాద్‌ తోటకూర అన్నారు. డా.సాయి కృష్ణ యాచేంద్ర మాట్లాడుతూ.. సాహిత్యలోకంలో అంతగా ప్రచారంలో లేని ప్రముఖ యోగిని, గొప్ప కవయిత్రి తరిగొండ వెంగమాంబ కలం నుంచి భాగవతం, వేంకటాచల మహత్యం, రమా పరిణయం, యక్షగాన కృతులు, శివ నాటకం లాంటి అనేక ఉత్తమ సాహిత్య గ్రంథాలు వెలువడ్డాయన్నారు. 12 స్కందాల భాగవతంలో 7, 8, 9, స్కందాల కోసం శోధించవలసిన అవసరం ఉందన్నారు. బాల వితంతువైన వెంగమాంబ ఎక్కువ కాలం ధ్యాన యోగంలో గడిపేవారని, ఆనాటి సామాజిక పరిస్థితుల వల్ల ఆమె నిరాదరణకు గురైనా, వాటినన్నింటినీ తట్టుకుంటూ ఎదురునిల్చి పోరాడిన ఆమె జీవితం నారీ జనాభ్యుదయానికి నాందీ గీతంగా నిలుస్తుందన్నారు.

ఈ కార్యక్రమంలో ప్రముఖ కవి, నటుడు, గాయకుడు, ప్రయోక్త డా.అక్కిరాజు సుందర రామకృష్ణ, ప్రముఖ రచయిత, నటుడు, సంగీత నవావధాని, కళారత్న డా.మీగడ రామలింగస్వామి, పరవస్తు పద్యపీఠం, తెలుగుదండు వ్యవస్థాపక అధ్యక్షుడు పరవస్తు ఫణి శయనసూరి, పద్యపరిమళం యూట్యూబ్ ఛానల్ ద్వారా పద్యాభిషేకం చేస్తున్న పాతూరి కొండల్ రెడ్డి, ఆకాశవాణి హైదరాబాద్ కేంద్రంలో డైరెక్టర్‌గా సుదీర్ఘకాలం పని చేసిన ప్రముఖ సినీ, జానపద, శాస్త్రీయ గాయకులు చంద్ర తేజ, ఆకాశవాణిలో లలిత సంగీతంలో ఉత్తమ శ్రేణి కళాకారుడుగా గుర్తింపు పొందిన తాతా బాలకామేశ్వరరావు గౌరవ అతిథులుగా పాల్గొన్నారు. సుప్రసిద్ధ సాహితీ వేత్తలు, కవులు, పండితులు, రచయితలు సృష్టించిన సాహిత్యం, చలన చిత్రాల నుంచి వీరు అనేక పద్యాలను శ్రావ్యంగా ఆలపించి, తమ గాన మాధుర్యంతో తెలుగు తల్లికి పద్యాభిషేకం చేసి అందర్నీ పరవశింపజేశారు.  

ఈ సందర్భంగా ఈ కార్యక్రమంలో పాల్గొన్న ముఖ్య అతిథి, గౌరవ అతిథులకు, సహకారం అందిస్తున్న ప్రసార మాధ్యమాలకు డా. ప్రసాద్ తోటకూర కృతజ్ఞతలను తెలిపారు.  ప్రపంచ రంగస్థల దినోత్సవం సందర్భంగా మార్చి 27న పౌరాణిక నాటక వైభవం అనే 34వ సాహిత్య కార్యక్రమం అంతర్జాల దృశ్య సమావేశంగా జరుగుతుందని డా.ప్రసాద్‌ తోటకూర ప్రకటించారు. 
 

US Visa: అమెరికా టూర్‌ వెళ్లాలనుకుంటున్నారా? వీసా కోసం 1000 రోజులు ఆగాల్సిందే..!



ఇంటర్నెట్‌ డెస్క్: విహార యాత్రకో లేదా బిజినెస్‌ టూర్‌ కోసమో అమెరికా వెళ్లాలనుకుంటున్నారా? అయితే, మీరు మూడేళ్లు ఆగాల్సిందే..! అవును మరి.. అమెరికా పర్యాటక వీసా అపాయింట్‌మెంట్‌ కోసం దాదాపు 1000 రోజుల వెయిటింగ్‌ లిస్ట్ ఉంది. అంటే.. నాన్‌-ఇమ్మిగ్రెంట్‌ విభాగంలో ఎవరైనా బీ1(బిజినెస్‌), బీ2(టూరిస్ట్‌) వీసాపై అమెరికా వెళ్లేందుకు దరఖాస్తు చేసుకుంటే వారికి 2025 జూన్‌ లేదా జులైలో వీసా అపాయింట్‌మెంట్‌ లభిస్తుందన్నమాట.

భారత్‌ నుంచి అమెరికాకు వెళ్లాలనుకునే నిపుణులు, విద్యార్థులు, పర్యాటకుల కోసం అమెరికా ఎంబసీ వివిధ రకాల వీసాలను జారీ చేస్తుంది. ఇందుకోసం దరఖాస్తుదారులకు వీసా అపాయింట్‌మెంట్‌ కోసం పట్టే సమయాన్ని అమెరికా విదేశాంగశాఖకు చెందిన వెబ్‌సైట్‌లో పొందుపరుస్తారు. అయితే, ఆయా ఎంబసీ, కాన్సులేట్‌లలో వీసా ఇంటర్వ్యూలను నిర్వహించే సిబ్బంది తదితర అంశాలను బట్టి ఈ సమయాన్ని ప్రతివారం అప్‌డేట్‌ చేస్తుంటారు. భారత్‌లో దిల్లీ ఎంబసీతోపాటు హైదరాబాద్‌, చెన్నై, ముంబయి, కోల్‌కతా కాన్సులేట్ల నుంచి వీసా జారీ సేవలు అందిస్తోంది. తాజాగా ఈ కేంద్రాల నుంచి వీసా కోసం నిరీక్షణ సమయాన్ని అమెరికా అధికారిక వెబ్‌సైట్‌లో పరిశీలించగా..

* ముంబయి ఎంబసీ నుంచి పర్యాటక వీసా(బీ1/బీ2) కోసం దరఖాస్తు చేసుకునే వారు ఇంటర్వ్యూ అపాయింట్‌మెంట్‌ కోసం 999 రోజులు నిరీక్షించాలని చూపిస్తోంది. అంటే.. దాదాపు 31 నెలలు వేచి చూడాలన్నమాట.

* ఇదే వీసా కోసం హైదరాబాద్‌ నుంచి దరఖాస్తు చేసుకుంటే.. 994 రోజులు, చెన్నై నుంచైతే 948 రోజులు, దిల్లీ నుంచి 961 రోజులు, కోల్‌కతా నుంచి 904 రోజుల అపాయింట్‌మెంట్‌ వెయిట్ టైం ఉంది.

* అయితే ఇతర వీసాలకు ఈ వెయిటింగ్ లిస్ట్‌ కాస్త తక్కువగానే ఉంది. హైదరాబాద్‌ ఎంబసీ నుంచి స్టూడెంట్స్‌/ఎక్స్ఛేంజ్‌ వీసాల అపాయింట్‌మెంట్‌ కోసం 374 రోజులు వేచి చూడాల్సి వస్తోంది. పిటిషన్‌ బేస్డ్‌ టెంపరరీ వర్కర్‌ వీసాల అపాయింట్‌మెంట్‌ వెయిట్‌ టైం 366 రోజులుగా ఉంది.



వీసా ఇంటర్వ్యూల సమయం భారీగా ఉండటంపై గతంలోనూ వార్తలు వచ్చిన విషయం తెలిసిందే. దీంతో అమెరికా రాయబార కార్యాలయం ఆ మధ్య స్పందిస్తూ..  కరోనా వైరస్‌ విజృంభణ సమయంలో లాక్‌డౌన్‌ తోపాటు సిబ్బంది కొరత కారణంగా వీసా జారీ ప్రక్రియ ఆలస్యమవుతోందని.. కేవలం కొత్తగా వీసా పొందేవారికే నిరీక్షణ సమయం ఎక్కువగా ఉంటోందని వెల్లడించింది. అయితే వీసా జారీ ప్రక్రియను వేగవంతం చేసేందుకు చర్యలు చేపట్టినట్లు తెలిపింది. ఇటీవల భారత విదేశాంగ మంత్రి ఎస్‌. జైశంకర్‌ అమెరికాలో పర్యటించినప్పుడు ఈ వీసా ఇంటర్వ్యూల సమస్యలను.. అగ్రరాజ్య విదేశాంగ మంత్రి ఆంటోనీ బ్లింకెన్‌ దృష్టికి తీసుకెళ్లారు. ఈ సమస్యను వీలైనంత త్వరగా పరిష్కరించాలని కోరారు.

Hyderabad: అగ్నికీలల మాటున ‘క్యూనెట్‌’ పాపం

మల్టీలెవల్‌ మార్కెటింగ్‌   మాయాజాలంలో బతుకులు బుగ్గి
‘స్వప్నలోక్‌’ మృతులంతా ఆ సంస్థకు   రూ.లక్షలు చెల్లించినవారే
జీతాలు సరిగా రాని కొలువులు  చేస్తూ అగ్నికి ఆహుతి
యువత స్వప్నాలు చెరిపేసిన ప్రమాదం
కుటుంబ కష్టాలు తీర్చకనే పరలోకాలకు



ఈనాడు, హైదరాబాద్‌, ఈనాడు డిజిటల్‌, మహబూబాబాద్‌, న్యూస్‌టుడే, నర్సంపేట, నేలకొండపల్లి: సికింద్రాబాద్‌ స్వప్నలోక్‌ కాంప్లెక్స్‌ అగ్నికీలల మాటున మల్టీలెవల్‌ మార్కెటింగ్‌(ఎంఎల్‌ఎం) మాయాజాలం బహిర్గతమైంది. భారీ మొత్తాలను ఆశ చూపి అమాయకులకు వల వేస్తున్న ‘క్యూనెట్‌’ సంస్థ బాగోతం వెలుగులోకి వచ్చింది. గురువారం రాత్రి జరిగిన అగ్నిప్రమాదానికి ఆహుతైన ఆరుగురు ఈ సంస్థలోనే పనిచేస్తున్నట్లు తేలింది. ‘బీఎం5’ సంస్థ పేరిట కాల్‌సెంటర్‌ నిర్వహిస్తున్నా.. తెరవెనుక మాత్రం అక్కడ ఎంఎల్‌ఎం దందా సాగుతున్నట్లు వెల్లడవ్వడం చర్చనీయాంశమైంది. ఈ సంస్థపై గతం నుంచి తీవ్ర ఆరోపణలున్నప్పటికీ యథేచ్ఛగా కార్యకలాపాలు నిర్వహిస్తున్నట్లు తాజా దుర్ఘటనతో బయటపడింది. 40 మందికిపైగా యువతీయువకులు క్యూనెట్‌ కార్యాలయంలో పనిచేస్తున్నట్లు గుర్తించారు. ప్రమాదానికి 20 నిమిషాల ముందే చాలామంది అక్కడి నుంచి వెళ్లిపోగా.. ఆరుగురు గ్రూపులీడర్లు కావడంతో అక్కడే ఉండి ప్రాణాలు కోల్పోయారు. వీరందరివీ మధ్యతరగతి కుటుంబాలే. ప్రమాదంలో మృతిచెందిన వారంతా రెండు, మూడేళ్ల నుంచి క్యూనెట్‌లో ఏజెంట్లుగా చేరి పనిచేస్తున్నారు. సంస్థలో చేరేముందే ఒక్కొక్కరి నుంచి యాజమాన్యం రూ.1.5-3 లక్షల వరకు కట్టించుకుంటుందని మృతుల స్నేహితులు వెల్లడించారు. ‘ముందుగా చేరినవారు మరో ఇద్దర్ని చేర్పిస్తే కమీషన్‌ ఇస్తారు. సభ్యులు తొలుత రూ.30-40 వేలు అడ్వాన్సుగా కట్టాలి. తర్వాత విడతల వారీగా చెల్లించాలి. మావద్ద తీసుకున్న డబ్బులకు చిన్న వాచ్‌... డిన్నర్‌సెట్‌ లాంటివి చేతిలో పెడతారు. వాచ్‌ ఖరీదు రూ.50 వేలని చెబుతారు. అయితే అది రూ.2 వేలైనా ఉండదు. ఉద్యోగం మధ్యలో వదులుకోబోమని బాండ్‌ రాయించుకుంటారు. ఒకవేళ వెళ్లిపోవాలనుకుంటే మేము కట్టిన డబ్బులు ఇవ్వరు’ అని ఓ బాధితుడు వాపోయారు. రాష్ట్రంలోని దాదాపు అన్ని జిల్లాల నుంచీ ఈ సంస్థలో ఏజెంట్లు పనిచేస్తున్నారు. సికింద్రాబాద్‌, ఉప్పల్‌, మాదాపూర్‌, దిల్‌సుఖ్‌నగర్‌ తదితర ప్రాంతాల్లో సంస్థకు శాఖలున్నట్లు తెలుస్తోంది. అరచేతిలో వైకుంఠం చూపెడుతూ యువతను ఆకర్షిస్తూ బుట్టలో వేసుకుంటారు. ‘నేను రూ.2 లక్షలు కట్టాను. 5 నెలలుగా పైసా జీతం ఇవ్వలేదు. చేతి ఖర్చులకోసం ఇంటినుంచి మానాన్న రూ.3 వేలు పంపుతున్నారు. నా స్నేహితుల్ని ఏజెంట్లుగా చేర్పించినా.. కమీషన్‌ చెల్లించలేదు’ అని మరో యువతి వాపోయారు.

తాను చేరి.. తల్లిదండ్రులనూ చేర్పించి..



మహబూబాబాద్‌ జిల్లా గూడూరు మండలం ఎర్రకుంటతండా సురేశ్‌నగర్‌కు చెందిన జాటోతు బుజ్జి-భద్రుకు ఒక్కగానొక్క కుమార్తె ప్రమీల(22). ఎకరా భూమిసాగుచేస్తూ భద్రు ఈమెను బీటెక్‌ చదివించారు. కుటుంబ కష్టాలను తొలగించాలని ప్రమీల హైదరాబాద్‌ వెళ్లారు. క్యూనెట్‌లో ఉద్యోగంలో చేరేందుకు రూ.3 లక్షలు కట్టారు. ఇతరులకు కంపెనీ గురించి చెప్పినా చేరకపోవడంతో.. మరో రూ.2 లక్షలు అప్పుచేసి తన తల్లిదండ్రులనే ఏజెంట్లుగా చేర్పించారు. గురువారం ప్రమీల.. తల్లికి ఫోన్‌ చేసి జాగ్రత్తగా ఉండాలని చెప్పినవే చివరి మాటలయ్యాయి.

ఉపాధి వేటలో ఆగిన ఊపిరి



వరంగల్‌ జిల్లా ఖానాపురం టేకులతండాకు చెందిన బానోతు పద్మ(రాంబాయి), నరసింహ దంపతులది నిరుపేద గిరిజన కుటుంబం. వీరికి కుమార్తెలు శ్రావణి(22), స్రవంతి, కుమారుడు రాజు. ఏడాది కిందట కుటుంబమంతా హైదరాబాద్‌కు వలస వచ్చింది. శ్రావణి డిగ్రీ పూర్తి కావడంతో స్నేహితుల సూచనతో రూ.3 లక్షలు అప్పుచేసి చెల్లించి క్యూనెట్‌లో చేరారు. నెలకు రూ.30 వేలు జీతం వస్తుండటంతో కుటుంబం ఒడ్డున పడుతుందనుకున్న తరుణంలోనే శ్రావణి మృత్యువాతపడ్డారు.

మాయమైన ‘వెన్నెల’ వెలుగులు



వరంగల్‌ జిల్లా దుగ్గొండి మండలం మర్రిపల్లికి చెందిన వంగ లక్ష్మి-రవి దంపతుల కుమార్తె వెన్నెల(22). రవి దాసరిపల్లిలో కూలి పనులు చేస్తూ.. ఎకరా భూమి సాగు చేసేవారు. వెన్నెలను బీఎస్సీదాకా నర్సంపేటలో చదివించారు. డిగ్రీ పూర్తికాగానే వెన్నెల బిక్కాజిపల్లికి చెందిన బంధువుల ద్వారా రెండేళ్ల క్రితం క్యూనెట్‌లో చేరారు. ఇటీవల ఆ కుటుంబం ఇల్లు కట్టుకుంది. చివరిగా వెన్నెల గృహాప్రవేశానికి వచ్చి వెళ్లింది. అదే చివరి చూపని.. వెన్నెల మృతితో కుటుంబంలో వెలుగులు మాయమయ్యాయని తల్లిదండ్రులు విలపిస్తున్నారు.

జీవితంలో స్థిరపడకుండానే...



ఖమ్మం జిల్లా నేలకొండపల్లి మండలం సుర్థేపల్లికి చెందిన కుంచం రామారావు-రమణలకు ఇద్దరు కుమార్తెలు. రామారావు ఆటోడ్రైవర్‌. తల్లి రమణ కూలీ. పెద్ద కుమార్తె త్రివేణి(22) కోదాడలో బీటెక్‌ పూర్తిచేశారు. తన స్నేహితురాలు క్యూనెట్‌లో పనిచేస్తుండటంతో త్రివేణి చేరారు.. అనంతరం తన సోదరి మమతనూ రెండు నెలల కిందట అందులోనే చేర్పించారు. జీవితంలో స్థిరపడేవరకు పెళ్లి వద్దని త్రివేణి తల్లిదండ్రులకు చెప్పారు. ఆ ఆశ తీరకుండానే ఆమె కన్నుమూశారు. రూ.1.5 లక్షలు కట్టించుకొని తమను ఉద్యోగంలో చేర్చుకున్నారని చెల్లి మమత తెలిపారు. తాము ప్రమాదంలో ఉన్నామని రక్షించమని తనకు ఫోన్‌లో అక్క త్రివేణి చెప్పినా.. అధికారులు సకాలంలో స్పందించలేదంటూ చెల్లి కన్నీటి పర్యంతమయ్యారు.

ఉగాది పండుగకు వస్తానని చెప్పి..



వరంగల్‌ జిల్లా నర్సంపేట మండలం చంద్రయ్యపల్లికి చెందిన ఉప్పుల రజిత-రాజు దంపతులకు కుమారుడు శివ(22), కూతురు సింధు ఉన్నారు. రాజు తాపీమేస్త్రీ పనితోపాటు ఎకరంన్నర భూమిలో వ్యవసాయం చేస్తూ కుటుంబాన్ని పోషిస్తున్నారు. శివ హైదరాబాద్‌లో బీటెక్‌ పూర్తి చేశారు. రూ.1.5 లక్షలు చెల్లించి క్యూనెట్‌లో చేరారు. కమీషన్‌, జీతం రాకపోయేసరికి ప్రతినెలా రాజు రూ.4 వేలు పంపిస్తున్నారు. శివ చెల్లెలు సింధు కూడా గతేడాది క్యూనెట్‌లో పనిచేసి జీతం రాకపోయేసరికి మానేశారు. గురువారం సింధు పుట్టినరోజు కావడంతో.. సాయంత్రం 4 గంటలకు తల్లి రజితతో ఫోన్‌లో మాట్లాడి.. ఉగాదికి వస్తానన్నారు. కొద్దిసేపయ్యాక వీడియోకాల్‌ చేస్తాననడమే చివరి మాటలయ్యాయని తల్లి రోదిస్తూ చెప్పారు.

25 రోజుల క్రితమే రూ.2.5 లక్షలు చెల్లించి..



మహబూబాబాద్‌ జిల్లా కేసముద్రం మండలం ఇంటికన్నెకు చెందిన ఉపేంద్ర-జనార్దన్‌ దంపతుల కుమారుడు ప్రశాంత్‌(23). మూడెకరాల్లో వ్యవసాయం చేసి డిగ్రీ వరకు చదివించారు. రెండుసార్లు ఆర్మీ ర్యాలీలో పాల్గొని ఉత్తీర్ణత సాధించి రాతపరీక్షకు అర్హత సాధించారు. కేంద్రం అగ్నిపథ్‌ను తీసుకురావడంతో ఆ అవకాశం కోల్పోయారు. పోలీస్‌ కానిస్టేబుల్‌ ప్రాథమిక పరీక్షలో ఉత్తీర్ణత సాధించలేకపోవడంతో ప్రైవేట్‌ ఉద్యోగంలో చేరి కుటుంబానికి ఆసరాగా ఉండాలనుకున్నారు. క్యూనెట్‌లో చేరేందుకు రూ.2.5 లక్షలు చెల్లించాల్సి రావడంతో తల్లిదండ్రులు అప్పటికప్పుడు తక్కువ ధరకే పత్తిని అమ్మగా రూ.50 వేలు వచ్చాయి. మరో రూ.2 లక్షలు అప్పుచేసి ప్రశాంత్‌కు ఇచ్చారు. 25 రోజుల క్రితమే ఉద్యోగంలో చేరి ప్రమాదంలో ప్రాణాలు కోల్పోయారు.

కాకతీయ వృద్ధాశ్రమం ఓ వసుధైక కుటుంబం: సతీశ్‌ వేమన



వాషింగ్టన్‌ డీసీ: కాకతీయ వయో వృద్ధుల ఆశ్రమం వసుధైక కుటుంబం అని తానా మాజీ అధ్యక్షుడు సతీశ్‌ వేమన అన్నారు. అమెరికాలోని వాషింగ్టన్‌ డీసీలో మంగళవారం కాకతీయ వృద్ధాశ్రమంలో బ్రోచర్‌ను గుంటూరు మిర్చియార్డు మాజీ ఛైర్మన్‌ మన్నవ సుబ్బారావుతో కలిసి ఆవిష్కరించారు. అనంతరం సంఘ కార్యదర్శి కొత్తపల్లి రమేశ్ కృష్ణచంద్రను సన్మానించారు. ఈ సందర్భంగా సతీశ్‌ వేమన మాట్లాడుతూ.. మంచి భవిష్యత్తు కోసం, ఉన్నతస్థాయిలో జీవితం గడిపేందుకు అనేకమంది తెలుగువారు అమెరికా వచ్చారన్నారు. కానీ వారి తల్లిదండ్రులు వారి స్వస్థలాల్లోనే ఉంటున్నారనీ, వారికి ఎలాంటి ఆసరా లేకుండా పోయిందని తెలిపారు. వారి పిల్లలు దూరంగా ఉన్నారనే లోటు లేకుండా కాకతీయ సీనియర్‌ సిటిజెన్స్‌ వారు భరోసా కల్పించడం అభినందనీయమన్నారు. 



అనంతరం గుంటూరు మిర్చియార్డు మాజీ ఛైర్మన్‌ మన్నవ సుబ్బారావు మాట్లాడుతూ.. కాకతీయ వృద్ధాశ్రమంలో అత్యాధునిక సదుపాయాలతో మౌలికవసతులు ఏర్పాటు చేస్తున్నారని తెలిపారు. ఎలాంటి లాభాపేక్ష లేకుండా సేవాభావంతో ఇలాంటి బృహత్తర కార్యక్రమం చేపట్టారని ప్రశంసించారు. సమాజ హితం కోసం, సంక్షేమం కోసం పవిత్రమైన కార్యక్రమాన్ని రూపొందించారన్నారు. ప్రస్తుతం రూ.25కోట్ల బడ్జెట్‌తో 200మంది ఉండేలా వసతులతో నిర్మాణం చేపట్టినట్టు కొత్తపల్లి రమేశ్‌ కృష్ణ చంద్ర అన్నారు. తదుపరి అవసరాల నిమిత్తం మరింత విస్తరణ చేపట్టి ఎక్కువ మందికి ఆశ్రమంలో వసతులు కల్పిస్తామని చెప్పారు. ఇలాంటి కార్యక్రమంలో ఎక్కువ మంది భాగస్వాములు కావడం ద్వారా తోటివారికి, సాటివారికి సహాయపడినవారమవుతామన్నారు. ఈ కార్యక్రమంలో భాను ప్రసాద్‌ మాగులూరి, రామ్‌ చౌదరి ఉప్పటూరి, రమాకాంత్‌ కోయా, సిద్ధార్థ బోయపాటి, డా. నాగశంకర్‌ దేవినేని, డా. లిఖిత ఎల్లా, సాయి మండవ తదితరులు పాల్గొన్నారు.



US: ఉగ్రవాదంతో జాగ్రత్త.. భారత్​కు వెళ్లే ప్రయాణికులకు అమెరికా కీలక సూచనలు



వాషింగ్టన్‌: భారత్​కు వెళ్లే అమెరికా పౌరులకు బైడెన్​ ప్రభుత్వం పలు హెచ్చరికలను జారీచేసింది. వీటిలో ఉగ్రవాదంతోపాటు కొవిడ్ నిబంధనలు సహా ఇతర అంశాలను జోడించింది. నేరాలు, ఉగ్రవాదం, కరోనా వంటి అంశాల పట్ల అప్రమత్తంగా ఉండాలని సూచించింది. మరోవైపు పాకిస్థాన్​కు వెళ్లాలనుకునేవారు తమ ప్రయాణాలపై పునరాలోచించుకోవాలని కోరింది.

భారత్‌లో ఉగ్రవాదం, మతపరమైన హింస వంటివాటి పట్ల మరింత జాగ్రత్తగా ఉండాలని భారత్‌కు వెళ్లే తమ పౌరులకు అమెరికా సూచించింది. ఉగ్రవాదం, పౌర అసమ్మతి ఎక్కువగా ఉన్న కారణంగా జమ్ముకశ్మీర్‌కు వెళ్లొద్దని.. అలాగే యుద్ధవాతావరణానికి అవకాశం ఉన్నందున భారత్-పాక్ సరిహద్దుకు 10 కిలోమీటర్ల పరిధి లోపు ప్రయాణించవద్దని తమ పౌరులకు సలహా ఇచ్చింది. ‘భారత్‌లో అత్యంత వేగంగా పెరుగుతున్న నేరాల్లో అత్యాచారాలు ఒకటని నివేదికలు చెబుతున్నాయి. పర్యాటక, ఇతర ప్రదేశాల్లో లైంగిక వేధింపులు, హింసాత్మక ఘటనలు జరిగిన ఉదంతాలున్నాయి’ అని అమెరికా విదేశాంగ శాఖ ప్రకటనలో పేర్కొంది.

లెవల్‌ వన్‌ నిబంధనల జారీ

మరోవైపు.. అమెరికా అంటువ్యాధుల నియంత్రణ కేంద్రం (సీడీసీ) తమ పౌరులకు కొవిడ్ నిబంధనలను సైతం సూచించింది. టీకా పూర్తి డోసులు తీసుకున్నవారికి వైరస్ సంక్రమించే ప్రమాదం, తీవ్రమైన లక్షణాలు అభివృద్ధి చెందే అవకాశం తక్కువగా ఉండొచ్చని పేర్కొంది. ఈ మేరకు ‘లెవల్ వన్’ కరోనా నిబంధనలు జారీ చేసింది.

పాక్​ ప్రయాణాలపై పునరాలోచించండి

ఉగ్రవాదం, కిడ్నాప్‌ల వంటి ఘటనలు అధికంగా నమోదవుతున్న కారణంగా పాకిస్థాన్​లోని బలూచిస్థాన్, ఖైబర్ పఖ్తుంక్వా రాష్ట్రాలతో పాటు.. ఫెడరల్లీ అడ్మినిస్ట్రేడ్ ట్రైబల్ ఏరియాస్ (ఎఫ్‌ఏటీఏ)కి అమెరికా పౌరులు వెళ్లొద్దని సూచించింది. ‘పాకిస్థాన్‌లో పెద్ద ఎత్తున దాడులకు ఉగ్రవాద గ్రూపులు కుట్ర పన్నుతున్నాయి. సైద్ధాంతిక ఆకాంక్షలతో పౌరులు, పోలీసులపై విచక్షణారహితంగా దాడులు జరిపిన ఘటనలున్నాయి. రవాణా కేంద్రాలు, మార్కెట్లు, షాపింగ్ మాల్స్, సైనిక స్థావరాలు, విమానాశ్రయాలు, విశ్వవిద్యాలయాలు, పర్యాటక ప్రదేశాలు, పాఠశాలలు, ఆసుపత్రులు, ప్రార్థనా స్థలాలే లక్ష్యంగా ఎలాంటి హెచ్చరిక లేకుండా దాడి జరిగే అవకాశం ఉంది’ అని అమెరికా విదేశాంగ శాఖ తెలిపింది. ఉగ్రవాదులు గతంలోనూ అమెరికా దౌత్యవేత్తలతో పాటు.. దౌత్య కేంద్రాలను లక్ష్యంగా చేసుకున్నారని అమెరికా అధికారులు గుర్తుచేశారు.

వాషింగ్టన్‌ డీసీలో ఘనంగా భారత స్వాతంత్ర్య వేడుకలు



వాషింగ్టన్‌ డీసీ: అమెరికాలోని వాషింగ్టన్‌ డీసీ నగరంలో తెలుగు సాంస్కృతిక సంఘం ఆధ్వర్యంలో భారత స్వాతంత్ర్య వేడుకలు ఘనంగా నిర్వహించారు. ఆజాదీకా అమృత్‌ మహోత్సవ్‌ సందర్భంగా వివిధ రూపాల్లో సాంస్కృతిక కార్యక్రమాలు, క్రీడలు నిర్వహించి వినూత్నంగా జరుపుకొన్నారు. జీడబ్ల్యూటీసీఎస్‌ అధ్యక్షులు సాయిసుధ పాలడుగు అధ్యక్షతన జరిగిన ఈ కార్యక్రమంలో తెదేపా ఎమ్మెల్యే గోరంట్ల బుచ్చయ్య చౌదరి, తానా మాజీ అధ్యక్షుడు సతీష్‌ వేమన, మిర్చి యార్డు మాజీ ఛైర్మన్‌ మన్నవ సుబ్బారావు తదితరులు పాల్గొన్నారు. ఈ వేడుకలకు పెద్ద సంఖ్యలో ప్రవాసాంధ్రులు తరలివచ్చి జాతీయ పతాకాలు పట్టుకొని ప్రదర్శనలో పాల్గొన్నారు. అనంతరం క్రీడాపోటీల్లో విజేతలకు బహుమతులను ప్రదానం చేశారు. 



ఈ సందర్భంగా గోరంట్ల బుచ్చయ్య చౌదరి మాట్లాడుతూ.. ఎన్నో పోరాటాలు, బలిదానాలు తర్వాత భారత్‌కు స్వాతంత్ర్యం సిద్ధించిందన్నారు. ఆజాదీకా అమృత్ మహోత్సవాల్ని తెలుగు సాంస్కృతిక సంఘం ఆధ్వర్యంలో నిర్వహించడం మరపురానిదన్నారు. అమెరికాలో ప్రవాసాంధ్రులు పెద్ద సంఖ్యలో ఉన్నారని.. వారంతా భారతదేశ కీర్తి ప్రతిష్టలు తెచ్చేందుకు తమవంతుగా కృషిచేస్తున్నారని ప్రశంసించారు. అనంతరం సాయి సుధ మాట్లాడుతూ.. భారతీయులు ఎక్కడ ఉన్నా ఈరోజు స్వాతంత్ర్య దినోత్సవాన్ని ఎంతో ఘనంగా, పండుగలా జరుపుకొంటారన్నారు. అమెరికాలో తొలుత ఏర్పాటు చేసిన తెలుగు సంఘం జీడబ్ల్యూటీసీఎస్‌ అని చెప్పారు. ఇంతటి సుదీర్ఘ చరిత్ర కలిగిన సంస్థకు తాను అధ్యక్షురాలు కావడం ఎంతో ఆనందంగా ఉందన్నారు. కరోనా లాంటి మహమ్మారిని సైతం లెక్కచేయకుండా తమ పాలకమండలి అనేక సాంస్కృతిక, సేవా కార్యక్రమాలు చేపట్టిందని ఆమె తెలిపారు.



స్వాతంత్ర్య సమరయోధులను స్మరించుకుంటూ స్వాతంత్ర్య వేడుకల్ని ఘనంగా నిర్వహించుకున్నట్టు తానా మాజీ అధ్యక్షుడు సతీశ్ వేమన అన్నారు. ఈ ప్రాంతంలో ఉన్న తెలుగువారందరినీ ఏకతాటిపైకి తీసుకొచ్చి సహపంక్తి భోజనాలు ఏర్పాటు చేసిన పాలకమండలిని ఆయన అభినందించారు. అనంతరం మన్నవ సుబ్బారావు మాట్లాడుతూ.. స్వాతంత్ర్య దినోత్సవం సందర్భంగా తెలుగుదనం ఉట్టిపడేలా జాతి గౌరవాన్ని పెంపొందించారని ప్రశంసించారు. చివరిగా భాను మాగులూరి వందన సమర్పన చేశారు. ఈ కార్యక్రమంలో అన్షుల్ శర్మ (కౌన్సెలర్ ఇండియన్ ఎంబసీ), సత్యనారాయణ మన్నె, చంద్ర మల్లావతు, కృష్ణ లాం, రవి అడుసుమల్లి, రాజేష్ కాసరనేని, ఫణి తాళ్లూరు, శ్రీనివాస్ గంగా, యాష్ బద్దులూరి, సుశాంత్ మన్నె, సుష్మ అమృతలూరు తదితరులు పాల్గొన్నారు.





WETA ఆధ్వర్యంలో ఘనంగా బతుకమ్మ సంబరాలు..ప్రత్యేక ఆకర్షణగా ఉదయభాను



ఇంటర్నెట్‌డెస్క్‌: తెలంగాణ సంస్కృతి, సంప్రదాయాలకు ప్రతీక అయిన ‘బతుకమ్మ’ ఉత్సవాలు అమెరికాలోని వర్జీనియా రాష్ట్రంలో ఘనంగా నిర్వహించారు. వర్జీనీయాలోని ఫెయిర్‌ఫాక్స్‌ నగరంలో ఉమెన్‌ ఎంపవర్‌మెంట్‌ తెలుగు అసోసియేషన్‌ (WETA) ఆధ్వర్యంలో ఈ సంబరాలు జరిగాయి. స్థానికంగా ఉన్న ఎస్వీ లోటస్‌ టెంపుల్‌ ఆవరణలో ఉత్సవాలను నిర్వహించారు. వేడుకల్లో భాగంగా పూలతో బతుకమ్మ పేర్చి.. పసుపు ముద్దతో గౌరమ్మను అలంకరించారు. సంప్రదాయ వస్త్రధారణలో మహిళలు ఉత్సాహంగా వేడుకల్లో పాలుపంచుకున్నారు. ప్రముఖ టీవీ యాంకర్‌ ఉదయభాను పాల్గొని ప్రత్యేక ఆకర్షణగా నిలిచారు. ప్రకృతి మురిసిపోయేట్టు తీరొక్క పూలతో మహిళలు బతుకమ్మను పేర్చారు. ‘‘ఒక్కొక్క పువ్వేసి చందమామా.. ఒక్క జాము గడిచె చందమామా", ‘‘బతుకమ్మ బతుకమ్మ ఉయ్యాలో.. మాతల్లి బతుకమ్మ ఉయ్యాలో’’ అంటూ జానపద గేయాలు ఆలపించారు. ఆడిపాడుతూ బతుకమ్మ చుట్టూ తిరిగి సందడి చేశారు. యాంకర్‌ ఉదయభాను సైతం ఆడి పాడారు.



WETA స్థాపించినప్పటి నుంచీ ఏటా బతుకమ్మ వేడుకలను ఘనంగా నిర్వహిస్తున్నారు. ఈ ఏడాది బతుకమ్మ సంబరాల్లో పిల్లలు, పెద్దలంతా కలిసి సుమారు 800 మంది వరకు పాల్గొన్నట్లు నిర్వహకులు తెలిపారు. బతుకమ్మ సంబరాలను వర్జీనియా బోర్డ్‌ ఆఫ్‌ డైరెక్టర్‌ జయశ్రీ తెలుకుంట్ల, మేరీల్యాండ్‌ బోర్డ్‌ ఆఫ్‌ డైరెక్టర్‌ ప్రీతి రెడ్డి, రీజినల్‌ కల్చరల్‌ ఛైర్ చైతన్య పోలోజు, రీజినల్‌ కోర్‌ కమిటీ స్మృతిరెడ్డి పర్యవేక్షణలో నిర్వహించినట్లు చెప్పారు. వీరితో పాటు సతీశ్‌ వడ్డే, సుధ పాలడుగు, సతీశ్‌ వేమన, విశ్వేశ్వర్‌ కలవాల తదితరులు హాజరయ్యారు. ఈ కార్యక్రమంలో పాల్గొని విజయవంతం చేసిన వారికి WETA ప్రెసిడెంట్‌ ఝాన్సీ హనుమాండ్ల, అడ్వైజరీ కౌన్సిల్‌ కో-ఛైర్‌ డాక్టర్‌ అభితేజ కొండా, ప్రెసిడెంట్‌ ఎలెక్ట్‌ శైలజ కల్లూరి, నేషనల్‌ మీడియా ఛైర్‌ సుగుణరెడ్డి కృతజ్ఞతలు తెలిపారు.





యూరప్‌ దేశాల్లో ఘనంగా తెదేపా మహానాడు



ఇంటర్నెట్‌డెస్క్‌: యూరప్‌ దేశాల్లో తెదేపా మహానాడును ఘనంగా నిర్వహించారు. డా.కిశోర్‌బాబు ఆధ్వర్యంలో జరిగిన ఈ కార్యక్రమంలో తొలుత తెదేపా వ్యవస్థాపకుడు, దివంగత మాజీ సీఎం ఎన్టీఆర్‌ విగ్రహాన్ని ఆవిష్కరించారు. యూరప్‌లోని వివిధ దేశాల్లో ఉన్న ఎన్‌ఆర్‌ఐ తెదేపా నేతలు, కార్యకర్తలు ఆన్‌లైన్‌ ద్వారా వేడుకల్లో పాల్గొన్నారు. ఆయా దేశాల్లోని తెదేపా కుటుంబసభ్యులంతా సమన్వయంతో బలమైన టీమ్‌గా ఏర్పడి ఈ మహానాడును ఘనంగా నిర్వహించినట్లు యూరప్‌ తెదేపా విభాగం ఓ ప్రకటనలో తెలిపింది. తెదేపా సీనియర్‌ నేతలు గోరంట్ల బుచ్చయ్యచౌదరి, చింతకాయల అయ్యన్నపాత్రుడు, పంతగాని నర్సింహప్రసాద్‌ తదితరులు ఈ కార్యక్రమంలో పాల్గొని మాట్లాడారు. 2024 ఎన్నికల్లో తెదేపా అధికారంలోకి వచ్చేందుకు అందరూ కృషి చేయాలని వారు పిలుపునిచ్చారు.



వివేక్‌ కరియావుల (నెదర్లాండ్స్‌) అధ్యక్షతన జరిగిన ఈ కార్యక్రమంలో అమర్నాధ్‌ (డెన్మార్క్‌), వేంకటపతి (నార్వే) ప్రముఖ (ఐర్లాండ్‌), సుమంత్‌, దినేశ్‌ (మాల్టా), సతీశ్‌ (ఇటలీ), సాయి మౌర్య (హంగేరి), ప్రవీణ్‌ (పోలండ్‌), శివకృష్ణ, కొండయ్య (బెల్జియం) తదితరులు పాల్గొని పలు తీర్మానాలను ప్రవేశపెట్టారు. యూరప్‌లోని 25కి పైగా దేశాల్లో తెదేపా విస్తరణ, సోషల్‌ మీడియా ద్వారా ప్రజా చైతన్యం, క్షేత్రస్థాయిలో ప్రచారం, తటస్థంగా ఉన్న స్థానిక యువతను పార్టీ వైపు ఆకర్షితుల్ని చేయడం, సామాజిక సేవను రాజకీయ ప్రక్రియలో భాగస్వామ్యం చేయడం తదితర తీర్మానాలను ప్రవేశపెట్టి ఆమోదించారు.









చికాగోలో ‘ఆటా’ కార్యాలయం.. అట్లాంటాలో సందడిగా ‘ఆటా’ బోర్డు కీలక సమావేశం



అట్లాంటా: అమెరికాలోని అట్లాంటాలో సెప్టెంబర్‌ 24న అమెరికన్ తెలుగు అసోసియేషన్ (ఆటా) కార్యవర్గ సమావేశం జరిగింది. పెద్ద ఎత్తున కార్యవర్గ సభ్యులు, స్టాండింగ్ కమిటీలు, ప్రాంతీయ సమన్వయకర్తలు ఈ సమావేశంలో పాల్గొని పలు అంశాలపై చర్చించారు. ఆటా కార్యాలయాన్ని చికాగోలో ఏర్పాటు చేసేందుకు ఈ బోర్డు ఏకగ్రీవంగా తీర్మానించింది. ఆటా ప్రెసిడెంట్ భువనేశ్ బుజాల ప్రారంభోపన్యాసం చేస్తూ తనపై కార్యవర్గం ఉంచిన ఈ గురుతర బాధ్యతకు సదా కృతజ్ఞుడినన్నారు. తన ఆధ్వర్యంలో ఆటాలో ఎన్నో వినూత్నమైన కార్యక్రమాలు నిర్వహించినట్టు తెలిపారు. ఆటా చరిత్రలో ఎన్నడూ చూడని విధంగా 1500 మందితో వాషింగ్టన్‌ డీసీలో మహాసభలు నిర్వహించటం తన అదృష్టంగా భావిస్తున్నానని, అందుకు తోడ్పాటు అందించిన ప్రతిఒక్కరికీ ధన్యవాదాలు తెలిపారు. కోశాధికారి సాయినాథ్ రెడ్డి బోయపల్లి నివేదికను బోర్డుకు సమర్పించారు. మహాసభల సమయంలో ఎంతో సమర్థంగా కోశాధికారి బాధ్యతలు నిర్వహించినందుకు ఆయన సేవలను ఆటా బోర్డు కొనియాడింది. ఎన్నో కీలకమైన విషయాలు చర్చించిన ఈ సమావేశాన్ని సమర్థంగా నిర్వహించినందుకు కార్యదర్శి హరిప్రసాద్ రెడ్డి లింగాలను కార్యవర్గం అభినందించింది.



‘ఆటా‘లో రెండేళ్లకోసారి ఎన్నుకొనే నూతన కార్యవర్గం నామినేషన్ కమిటీ ఛైర్మన్‌గా పరమేశ్‌ భీంరెడ్డిని నియమించారు. ఈ సందర్భంగా పరమేశ్‌ మాట్లాడుతూ.. ఆటాని ఎంతో సమర్థంగా ముందుండి నడిపించినందుకు అధ్యక్షుడు భువనేశ్‌ను అభినందించారు. తొలిసారి వినూత్న పద్ధతిలో బ్యాలెట్‌ ద్వారా నామినేషన్ కమిటీ సభ్యుల్ని ఎన్నుకున్నారు. ఎలక్ట్రానిక్ ఓటింగ్‌ ప్రాసెస్‌, ఉపయోగాలను సంయుక్త కార్యదర్శి రామకృష్ణ  వివరించారు. ఆటా ఎన్నికలు ఎలక్ట్రానిక్ బ్యాలెట్‌ ద్వారా నిర్వహించడానికి సభ ఆమోద ముద్ర వేసింది. ఎన్నికల కమిటీ ఛైర్‌గా జాయింట్‌ ట్రెజరర్‌ విజయ్‌ కుందూరు వ్యవహరిస్తారు. ఆటా 17వ మహాసభల కన్వీనర్‌ సుధీర్‌ బండారు, కో-కన్వీనర్‌ కిరణ్‌ పాశం, కోర్‌కమిటీ, అడ్‌హక్‌, కాన్ఫరెన్స్‌ కమిటీల సభ్యులకు ధన్యవాదాలు తెలిపారు. ఆటా కాన్ఫరెన్స్‌ అడ్వయిజరీ కమిటీ ఛైర్‌ జయ్‌ చల్లా ఇంత పెద్ద ఎత్తున ఆటా మహా సభలు నిర్వహించడం ద్వారా ఆటా బ్రాండ్‌ వాల్యూ రెట్టింపు కావడం ఆనందదాయకమన్నారు. 



అట్లాంటాలో సభ ఘనంగా నిర్వహించినందుకు నిర్వాహకులకు ఆటా అడ్వయిజరీ కమిటీ ఛైర్‌ హనుమంత్ రెడ్డి ధన్యవాదాలు తెలిపారు. ఆటా కార్యాలయాన్ని చికాగోలో నెలకొల్పడం తన చిరకాల స్వప్నమని.. దాన్ని సాకారం చేస్తున్నందుకు బోర్డు సభ్యులను అభినందించారు. అట్లాంటా టీం సాయంత్రం నిర్వహించిన కార్యక్రమంలో ఆటా పూర్వ అధ్యక్షుడు కరుణాకర్ అసిరెడ్డి, బర్డ్ అఫ్ ట్రస్టీస్ అనిల్ బొదిరెడ్డి,  వేణు పిసికే, ప్రశీల్ గూకంటి, కాన్ఫరెన్స్ కో-ఆర్డినేటర్ కిరణ్  పాశం స్పాన్సర్లను ఘనంగా సత్కరించారు. ఈ సందర్భంగా ఆటా ప్రెసిడెంట్ ఎలెక్ట్ మధు బొమ్మినేని మాట్లాడుతూ.. నామినేషన్ ప్రక్రియ, ఎలక్ట్రానిక్‌ ఓటింగ్ పద్ధతి ద్వారా పటిష్టమైన నూతన కార్యవర్గం ఏర్పాటు అవుతుందని ఆకాంక్షించారు. మహిళలు విరివిగా సంస్థ కార్యకలాపాల్లో భాగస్వాములు కావాలని ఈ సందర్భంగా విజ్ఞప్తి చేశారు. ఆటా అట్లాంటా టీం ఇంత అద్భుతంగా ఏర్పాట్లు చేయడం తనకు ఎంతో ఆనందదాయకమని కొనియాడారు. ఈ సందర్భంగా నిర్వహించిన నృత్య ప్రదర్శనలు, పాటల కార్యక్రమాలు అతిథులను అలరించాయి. 





మానవ సంబంధాలపై ‘వీధి అరుగు’ ఆధ్వర్యంలో ఆన్‌లైన్‌ సదస్సు



ఇంటర్నెట్‌డెస్క్‌: ఏటా వందలాది మంది భారతీయులు వలస వెళ్తున్నారు. ఉన్నత విద్య, ఉద్యోగాలు, మెరుగైన జీవనశైలి.. ఇలా ఎన్నో కారణాలతో విదేశాల్లో తమ జీవనాన్ని కొనసాగిస్తున్నారు. ఈ క్రమంలో తల్లిదండ్రులను వదిలి దూరంగా ఉండటం, పిల్లల పెంపకంలో బాధ్యతలు, సామాజిక ఒంటరితనం, పనిఒత్తిడితో తెలియని నిరాశ, నిస్పృహలు, మానసిక ఆరోగ్య సమస్యలు రావడం సాధారణమైంది. ఈ నేపథ్యంలో ‘వీధి అరుగు’ వేదిక ఆధ్వర్యంలో డిసెంబర్‌ 18న ‘ఆనందమయమైన జీవితం - మానవసంబంధాలు’ అనే అంశంపై ఆన్‌లైన్‌లో సదస్సును ఘనంగా నిర్వహించారు. 



ఈ కార్యక్రమంలో వివిధ ప్రాంతాల నుంచి పలువురు ప్రముఖులు పాల్గొన్నారు. కవి, రచయిత, ఇంపాక్ట్‌ ట్రైనర్‌ నండూరి వెంకట సుబ్బారావు ముఖ్యఅతిథిగా హాజరై మాట్లాడారు. ప్రతి వ్యక్తి సమర్థత, ఆనందం, సంతృప్తిలో మానవ సంబంధాలు కీలకపాత్ర పోషిస్తాయని చెప్పారు. ఈ సంబంధాలను మెరుగుపరిచేందుకు స్వీయ, కుటుంబం, స్నేహితులు, పని ప్రదేశం, సమాజంతో సంబంధాలను అధ్యయనం చేయాలని సూచించారు. వీటిని అధ్యయనం చేయడం ద్వారా విభేదాలకు కారణాలు.. వాటిని సామరస్యంగా పరిష్కరించే మార్గాలను కనుగొనవచ్చని తెలిపారు. మానవ సంబంధాలపై తన అనుభవాన్ని ఉపయోగించి నండూరి సుబ్బారావు ఎన్నో విషయాలను సరళంగా చెప్పారు. డెన్మార్క్‌ నుంచి ప్రముఖ వ్యాఖ్యాత రాజ్‌కుమార్‌ కలువల హాజరై దీనికి అనుసంధానకర్తగా వ్యవహరించారు. ఈ కార్యక్రమంలో సుబ్బారావు బోజెడ్ల, డా.వీరంరాజు, డా.లహరి సూరపనేని, రవిచంద్ర నాగభైరవ, సత్యనారాయణ కొక్కుల, రామకృష్ణ ఉయ్యూరు, లక్ష్మణ్‌, డా.విజయలక్ష్మి, వెంకట్‌, జగదీశ్‌, కె.నరసింహులు, బాలాజీ యాదవ్‌, రవితేజ గుబ్బ తదితరులు పాల్గొన్నారు.

కెనడా కాల్గరీలో శ్రీ అనఘా దత్త సొసైటీలో ఘనంగా గణపతి నవరాత్రులు



కాల్గరీ: కెనడాలోని కాల్గరీ నగరంలో శ్రీ అనఘా దత్త సొసైటీ (శ్రీ సాయి బాబా మందిరం)లో గణపతి నవరాత్రులు ఘనంగా నిర్వహిస్తున్నారు. ఆలయ నిర్మాతలు లలిత, శైలేష్, ఆలయ ప్రధాన అర్చకుడు రాజకుమార్ శర్మ ఎంతో మంది వాలంటీర్లతో గణనాథుడి వేడుకల్ని వైభవంగా జరుపుతున్నారు. గణపతి ఉత్సవ ఊరేగింపు కార్యక్రమం కాల్గరీ డౌన్‌ టౌన్‌ వీధిలో ఎంతో ఉత్సాహంగా కొనసాగింది. ఈ వేడుకకు దాదాపు 400 మందికి పైగా భక్తులు పాల్గొని.. మేళతాళాలు, సంప్రదాయ నృత్య ప్రదర్శనలు, భగవన్నామస్మరణలతో హోరెత్తించారు. ఈ వేడుకకు కెనడా పార్లమెంట్‌ సభ్యుడు జస్రాజ్ హల్లాన్ పాల్గొని నిర్వాహకులను అభినందించారు. అనంతరం ఈ కార్యక్రమాన్ని విజయవంతం చేసిన ఎంపీకి, వాలంటీర్లకు శైలేష్‌ భాగవతుల కృతజ్ఞతలు తెలిపారు. ఈ సందర్భంగా అతిథులకు మహా నైవేద్యం అందజేశారు.



గత ఐదేళ్లుగా విఘ్నేశ్వరుడికి సంప్రదాయబద్ధంగా పూజలు భక్తిశ్రద్ధలతో నిర్వహిస్తున్నట్టు నిర్వాహకులు వెల్లడించారు. వేద పారాయణం, నిత్య అగ్నిహోత్రం, పూజలు, యాగాల వల్ల ప్రస్తుతం ప్రపంచాన్ని వణికిస్తున్న కఠోర వ్యాధులు ప్రబలకుండా భగవంతుడు కాపాడాలని వేడుకున్నారు. సర్వేజనా సుఖినోభవంతు, దైవ స్మరణలతో దాదాపు 800 మంది భక్తుల ఆలయ సందర్శనతో ఆలయ ప్రాంగణం మార్మోగింది. ఈ సత్కార్యానికి కెనడా కాల్గరీ, ఎడ్మంటన్‌, చుట్టుపక్కల ప్రాంతాల నుంచి చాలా మంది భక్తులు తరలిరావడం విశేషం. అనఘా దత్త సొసైటీ ఆఫ్ కాల్గరీ అనేది షిర్డీ సాయిబాబా, అనంత పద్మనాభస్వామి, అనఘా దేవి, శివుడు, హనుమంతుడు, గణేశుడు, కార్తికేయలను కలిగి ఉన్న ఆలయాన్ని నిర్వహించే ఓ స్వచ్ఛంద సంస్థ. ఆలయంతో పాటు శాస్త్రీయ సంగీతం, నృత్య కార్యక్రమాలతో సహా వివిధ సాంస్కృతిక, సంప్రదాయ కార్యక్రమాలకు సైతం ఈ సంస్థ ప్రోత్సాహమిస్తుంటుంది.







గల్ఫ్‌ యానానికి రాచబాటలివిగో..

ఎడారి దేశాల్లో ఉపాధి కోసం వెళ్లేవారికి అధికారిక సహకారం

ప్రభుత్వ ఆధ్వర్యంలోనే పక్కా ఏర్పాట్లు



పొట్ట చేత పట్టుకొని ఉపాధి మీద ఆశతో ఎడారి దేశాలకు వెళ్తున్న వలస కార్మికులను నకిలీ ఏజెంట్లు అనేక రకాలుగా మోసగిస్తున్నారు. వర్క్‌ పర్మిట్‌ వీసాలకు బదులు పర్యాటక వీసాలను అంటగడుతూ పరాయి గడ్డపై కష్టాలపాలు చేస్తున్నారు. శంషాబాద్‌ విమానాశ్రయంలో 44 మంది మహిళలు ఇలాగే వెళ్తూ ఇమ్మిగ్రేషన్‌ అధికారులకు దొరికిపోయారు. తరచూ ఇలాంటి ఉదంతాలు వెలుగుచూస్తూనే ఉన్నాయి. గల్ఫ్‌ దేశాలకు తెలుగు రాష్ట్రాల నుంచి వేలాది మంది కార్మికులు వలస వెళ్తున్న నేపథ్యంలో బోగస్‌ ఏజెంట్ల మోసాలు ఎలా జరుగుతుంటాయి.. గల్ఫ్‌ దేశాల్లో ఉపాధి పొందేందుకు సురక్షిత మార్గాలేంటి.. వంటి అంశాలపై ‘ఈనాడు’ ప్రత్యేక కథనమిది..

సాధారణంగా గల్ఫ్‌లో విదేశీ కార్మికులకు పనిలో పెట్టుకోవాలనుకున్న సంస్థ అందుకు అక్కడి ప్రభుత్వం నుంచి అనుమతి పొంది వర్క్‌ పర్మిట్‌ (ఉపాధి) వీసా పంపించాలి. ఇందుకోసం ఆ సంస్థ కార్మికుడి పేరిట 750 దిర్హామ్‌లు/రూ. 1.5 లక్షలను డిపాజిట్‌ చేయాలి. నకిలీ ఏజెంట్లు కార్మికులను ఉపాధి వీసాపై కాకుండా పర్యాటక వీసాపై పంపి మోసగిస్తున్నారు. ఈ మతలబు తెలియని అమాయకులు అక్కడికి వెళ్లి చిక్కుల్లో పడుతున్నారు. కొంతమంది స్థానిక పోలీసులకు చిక్కి జైలు పాలవుతున్నారు. తరచూ అక్కడి ప్రభుత్వాలు వర్క్‌ పర్మిట్‌ వీసా లేని వారిని గుర్తించి తిరిగి స్వదేశాలకు పంపేస్తున్నాయి. 2019లో ఇలా 250 మందిని భారత్‌కు పంపించాయి. అధీకృత ఏజెంటు ద్వారా వీసా పొందేందుకు రూ. 34,500 లోపే వ్యయం అవుతున్నా.. అది తెలియక చాలామంది అమాయకులు నకిలీ ఏజెంట్లకు రూ. లక్షన్నర వరకు ముట్టజెప్పి మరీ అవస్థల పాలవుతున్నారు.

పీఓఐ అనుమతి ఉంటేనే రక్షణ

అధీకృత ఏజెంట్ల నుంచే వీసా పొందాల్సి ఉన్నా చాలామంది అవగాహనలోపంతో నకిలీల వలలో చిక్కుతుంటారు. ఇలాంటి మోసాలకు విరుగుడుగా కేంద్ర ప్రభుత్వం ప్రత్యేక యంత్రాంగాన్ని ఏర్పాటు చేసింది. విదేశీ వలస కార్మికుల సంరక్షణ కార్యాలయం (ప్రొటెక్టర్‌ ఆఫ్‌ ఇమ్మిగ్రెంట్‌ -పీఓఐ) దీని పరిధిలోనే ఉంటుంది. తెలుగు రాష్ట్రాలకు సంబంధించి హైదరాబాద్‌లోని ప్రాంతీయ పాస్‌పోర్టు కార్యాలయ ఆవరణలో ఇది ఉంది. ముఖ్యంగా గల్ఫ్‌ వెళ్లే వారిలో పదో తరగతి ఉత్తీర్ణతైనా లేనివారికి ఈ కార్యాలయం ఎంతో సహాయపడుతుంది. ముందుగా కార్మికులు ఈ కార్యాలయానికి వచ్చి ఇమిగ్రేషన్‌ చెక్‌ రిక్వైర్డ్‌ (ఈసీఆర్‌) క్లియరెన్స్‌ పొందాలి. ఆ సమయంలో సదరు కార్మికుడు ఎక్కడికి వెళ్తున్నారు? అక్కడి కంపెనీలో పని చేసేందుకు సరైన వీసా ఉందా? ఆ సంస్థ సరైనదేనా? వంటి పూర్తి వివరాల్ని ఇక్కడే తనిఖీ చేస్తారు. ఇక్కడే అన్నీ సరిచూసుకుని అధికారికంగా వెళ్తే అక్కడ ఏవైనా ఇబ్బందులు ఎదురైనా సులభంగా అధిగమించే వీలుంటుంది. అక్కడి భారత ఎంబసీ సహకారం లభిస్తుంది. అలాగే నామమాత్రపు రుసుంతో రూ. 10 లక్షల వరకు ప్రమాద బీమా, వైద్యచికిత్స బీమా, పింఛను సదుపాయం పొందే అవకాశాలు కలుగుతాయి.



తెలుగు రాష్ట్రాల్లో అధీకృత సంస్థలివే..

గల్ఫ్‌ దేశాలకు వెళ్లే వారికి శిక్షణ, ఉపాధి అవకాశాల సమాచారం కోసం తెలంగాణ, ఏపీ రాష్ట్ర ప్రభుత్వాలు ప్రత్యేక సంస్థలను ఏర్పాటు చేశాయి. వాటి ద్వారా నిర్ణీత రుసుం చెల్లించి వర్క్‌ పర్మిట్‌ వీసాలు పొందే అవకాశముంది. తమను సంప్రదిస్తే వీసా ప్రక్రియను సులభంగా పూర్తి చేయిస్తామని టామ్‌కామ్‌ జీఎం నాగభారతి తెలిపారు.

తెలంగాణ 

తెలంగాణ ఓవర్‌సీస్‌ మ్యాన్‌పవర్‌ కంపెనీ లిమిటెడ్‌ (టామ్‌కామ్‌), ఐటీఐ మల్లేపల్లి క్యాంపస్‌, హైదరాబాద్‌,  ఫోన్‌ నం.04023342040

వెబ్‌సైట్‌: ww.tomcom.telangana.gov.in

ఆంధ్రప్రదేశ్‌ 

ఓవర్‌సీస్‌ మ్యాన్‌పవర్‌ కంపెనీ ఆంధ్రప్రదేశ్‌ (ఓమ్‌క్యాప్‌), సిద్ధార్థ నగర్‌, విజయవాడ. 

వెబ్‌సైట్‌: http://www.omc.ap.gov.in

- ఈనాడు, హైదరాబాద్‌

డాక్టర్‌ సుందరనాయుడికి తానా సేవా పురస్కారం

ఆయన తరఫున నెక్‌ రమేష్‌కు సత్కారం
చిత్తూరు జిల్లాలో సేవా కార్యక్రమాలు



చిత్తూరు కలెక్టరేట్‌, న్యూస్‌టుడే: పౌల్ట్రీ పరిశ్రమ పితామహులు, బాలాజీ హేచరీస్‌ అధినేత దివంగత డాక్టర్‌ వి.సుందరనాయుడు పౌల్ట్రీ రంగానికి అందించిన విశేష సేవలు, చేపట్టిన సామాజిక సేవా కార్యక్రమాలకు గుర్తింపుగా ఆయన తరఫున నెక్‌ రమేష్‌బాబును ఉత్తర అమెరికా తెలుగు సంఘం(తానా) ప్రముఖులు సత్కరించారు. తానా ఆధ్వర్యంలో జిల్లాలోని బంగారుపాళ్యం, చిత్తూరులో గురువారం వివిధ సేవా కార్యక్రమాలు చేపట్టారు. చిత్తూరు నాగయ్య కళాక్షేత్రంలో జరిగిన తానా కళోత్సవంలో సేవాస్రష్టలైన ఎనిమిది మంది ప్రముఖుల్ని సత్కరించారు. విద్యార్థులకు ఉపకార వేతనాలు, సైకిళ్లు, రైతులకు వ్యవసాయ పరికరాలు, మహిళలకు కుట్టుమిషన్లను అందించారు. 11 మంది ఆదర్శ రైతుల్ని సత్కరించారు. తానా అధ్యక్షుడు లావు అంజయ్యచౌదరి మాట్లాడారు.

ఆస్ట్రేలియా పార్లమెంట్‌ ముందు ఘనంగా బతుకమ్మ వేడుకలు



ఇంటర్నెట్‌డెస్క్‌: ACT తెలంగాణ అసోసియేషన్‌ ఆధ్వర్యంలో ఆస్ట్రేలియాలో బతుకమ్మ వేడుకలను ఘనంగా నిర్వహించారు. దేశ రాజధాని కానెబెర్రాలో పార్లమెంట్‌ ముందు నిర్వహించిన ఈ సంబరాల్లో మహిళలు తమ కుటుంబసభ్యులతో కలిసి ఉత్సాహంగా పాల్గొన్నారు. దీంతో అక్కడ సందడి వాతావరణం నెలకొంది. మహిళలు పెద్ద ఎత్తున బతుకమ్మలతో తరలివచ్చారు.



అనంతరం తెలంగాణ సంస్కృతి, సంప్రదాయాలకు అనుగుణంగా బతుకమ్మ ఆడిపాడారు. ఈ కార్యక్రమంలో ప్రముఖ గాయకుడు మనో పాల్గొని తన పాటలతో అలరించారు. దక్షిణ భారతదేశం తరఫున ఓ పండుగను ఆస్ట్రేలియా పార్లమెంట్‌లో నిర్వహించిన ఘనత తెలుగువారికి దక్కినట్లు నిర్వాహకులు తెలిపారు. బతుకమ్మ పండుగ సంస్కృతి, విశిష్టతను తెలియజేయడమే ధ్యేయంగా ఈ వేడుకలు నిర్వహించామని.. భారీ స్పందన వచ్చిందని ACT తెలంగాణ అసోసియేషన్‌ ప్రతినిధులు తెలిపారు.





America: ఊబకాయంతో ఏటా 40లక్షల మంది బలి..!

దీర్ఘకాలంగా అమెరికాను వెంటాడుతున్న స్థూలకాయం సమస్య



వాషింగ్టన్‌: అగ్రరాజ్యం అమెరికాను సుదీర్ఘకాలంగా ఊబకాయం సమస్య వేధిస్తూనే ఉంది. ఇక్కడ ఏటా దాదాపు 40లక్షల మంది ఊబకాయం వల్ల కలిగే సమస్యలతో ప్రాణాలు కోల్పోతున్నట్లు నివేదికలు వెల్లడిస్తున్నాయి. సురక్షితమైన చికిత్సలు అందుబాటులో ఉన్నప్పటికీ అమెరికన్లు వాటిని వినియోగించుకోకపోవడం వల్లనే ఈ సమస్య ప్రమాదకరంగా మారుతున్నట్లు తాజా నివేదికలు పేర్కొన్నాయి.

అమెరికా జనాభాలో సగం మందికిపైగా పెద్దవారితో పాటు 20 శాతం చిన్నారులు కూడా ఊబకాయం సమస్యతో బాధపడుతున్నట్లు తాజా నివేదిక వెల్లడించింది. బరువు తగ్గించే ప్రయత్నాల్లో భాగంగా అక్కడి వైద్యులు పలు సూచనలు చేస్తున్నప్పటికీ చాలా మంది అవసరమైన చికిత్స తీసుకునేందుకు వెనకడుగు వేస్తున్నట్లు తాజాగా ఎండోక్రైన్‌ సొసైటీ జర్నల్‌లో ప్రచురితమైన అధ్యయనం పేర్కొంది. ఇలా స్థూలకాయంతో బాధపడుతున్న బాధితులు చికిత్స పొందేందుకు ఆసక్తి చూపకపోవడంతో సహరుగ్మతలు (Comorbidities) మరింత పెరిగి ప్రమాదకర స్థాయికి చేరుకుంటున్నట్లు వెల్లడించింది. ఇన్సూరెన్స్‌ కవరేజ్‌ లేకపోవడం, చికిత్స ఖర్చులు కూడా ఎక్కువగా ఉండటం ఇందుకు అదనపు కారణాలుగా తాజా అధ్యయనం అభిప్రాయపడింది.

స్థూలకాయం అనేది ఎంతోకాలంగా వేధిస్తోన్న సమస్య. మధుమేహం, కాలేయానికి కొవ్వు పట్టడం (ఫ్యాటీ లివర్‌)తో పాటు హృదయ సంబంధ వ్యాధులకు కారణమవడంతో ఆయుర్దాయం, నాణ్యమైన జీవనంపై తీవ్ర ప్రభావం చూపిస్తున్నట్లు మసాచుసెట్స్‌లోని బెత్‌ ఇజ్రాయెల్‌ డియోకొనెస్‌ మెడికల్‌ సెంటర్‌కి చెందిన సీనియర్‌ వైద్యులు క్రిస్టోస్‌ ఎస్‌ మాంట్‌జొరొస్‌ పేర్కొన్నారు. అయితే, ఊబకాయం వల్ల హార్మోన్‌ల ప్రభావం, ఇతర రుగ్మతలకు ఇది ఏవిధంగా కారణమవుతుందనే విషయాలు మొన్నటివరకు తెలియవని అన్నారు. వీటికి సంబంధించి కారణాలను ఇటీవలే తెలుసుకోగలుగుతున్నామని.. దీంతో చికిత్సలు కూడా రూపొందిస్తున్నట్లు వెల్లడించారు. ఈ నేపథ్యంలో ఇన్సూరెన్స్‌ కంపెనీలు కూడా వీటిని పరిగణనలోకి తీసుకోవాలని తాజా నివేదికలో నిపుణులు పేర్కొన్నారు.

Floods: న్యూయార్క్‌లో ఇడా విలయం.. 46కు చేరిన మృతులు



న్యూయార్క్‌: ఇడా హరికేన్‌ ధాటికి ఈశాన్య అమెరికా విలవిల్లాడుతోంది. హరికేన్‌ ప్రభావంతో న్యూయార్క్‌, న్యూజెర్సీతో పాటు పలు ప్రాంతాలను భారీ వర్షాలు ముంచెత్తాయి. వర్షాల సంబంధిత ఘటనల్లో కనీసం 46 మంది ప్రాణాలు కోల్పోయారు. ఒక్క న్యూజెర్సీలోనే 23 మంది మృత్యువాత పడగా.. న్యూయార్క్‌ నగరంలో కనీసం 13 మంది చనిపోయినట్లు అక్కడి పోలీసులు తెలిపారు. మరో 40 మందికి పైగా గల్లంతైనట్లు తెలుస్తోంది.

స్థానిక కాలమానం ప్రకారం న్యూయార్క్‌, న్యూజెర్సీల్లో బుధవారం రాత్రి నుంచి గురువారం ఉదయం వరకు రికార్డు స్థాయిలో కుంభవృష్టి కురిసింది. దీంతో ఒక్కసారిగా వరదలు సంభవించాయి. ఫలితంగా అనేక ప్రాంతాలు నీటమునిగాయి. ఇళ్లల్లోకి మోకాలిలోతు నీరు చేరింది. వీధులన్నీ నదులను తలపించాయి. మెట్రో స్టేషన్లు, సబ్‌వేలు పూర్తిగా నీటితో నిండిపోయాయి. వర్షాలతో రవాణాకు తీవ్ర అంతరాయం కలిగింది. రైల్వే ట్రాక్‌లపైకి నీరు చేరడంతో రైళ్ల రాకపోకలు నిలిచిపోయాయి. విమానాలు రద్దయ్యాయి. 



గత యాభై ఏళ్లలో ఈ స్థాయిలో వరదలు చూడలేదని స్థానికులు చెబుతున్నారు.  న్యూయార్క్‌లోని జాతీయ వాతావరణ సేవల కేంద్రం వరద ఉద్ధృతి దృష్ట్యా మొట్టమొదటిసారిగా అత్యవసర హెచ్చరికలను జారీ చేసింది. పెన్సిల్వేనియాలోని జాన్స్‌టౌన్‌లో ఓ జలాశయంలోకి ప్రమాదకరస్థాయిలో నీరు చేరడంతో స్థానికులను ఖాళీ చేయించారు. న్యూజెర్సీ, పెన్సిల్వేనియాల్లో విద్యుత్‌ సరఫరాకు తీవ్ర అంతరాయం కలగడంతో లక్షల మంది ఇబ్బందులు ఎదుర్కొన్నారు. మరోవైపు ల్యారీ తుపాను అంతకంతకూ బలపడుతోందని, శనివారం కల్లా అది ఇడా స్థాయిలో తీవ్రరూపు దాల్చే అవకాశాలున్నాయని అధికారులు తెలిపారు.

ఇడా బీభత్సం.. మరిన్ని చిత్రాలు

Omicron: అమెరికాలో విస్తరిస్తోన్న ఒమిక్రాన్‌ కేసులు!



వాషింగ్టన్‌: అమెరికాలో కరోనా కొత్త వేరియంట్‌ ఒమిక్రాన్‌ కేసులు రోజురోజుకి పెరుగుతున్నాయి. శనివారం న్యూయార్క్‌లో మరో రెండు కేసులు వెలుగులోకి వచ్చాయి. దీంతో ఆ ఒక్క రాష్ట్రంలోనే ఇప్పటి వరకు ఎనిమిది కేసులు నమోదయ్యాయి. సామాజిక వ్యాప్తి ప్రారంభమైన సంకేతాలు కనిపిస్తున్నాయని ఆ రాష్ట్ర హెల్త్‌ కమిషనర్‌ మేరీ బాసెట్‌ తెలిపారు. 

ఒమిక్రాన్‌ కేసులు పాకిన రాష్ట్రాల జాబితాలో తాజాగా మసాచ్యుసెట్స్‌, వాషింగ్టన్‌ కూడా చేరాయి. శనివారం అక్కడ తొలి కేసులు నమోదయ్యాయి. శుక్రవారం న్యూజెర్సీ, జార్జియా, పెన్సిల్వేనియా, మేరీలాండ్‌, మిసౌరీలో కేసులు వెలుగు చూసిన విషయం తెలిసిందే. వీటితో పాటు నెబ్రాస్కా, కాలిఫోర్నియా, హవాయి, కొలరెడో, ఉటాలోనూ ఒమిక్రాన్‌ కేసులు నిర్ధారణ అయ్యాయి. 

న్యూయార్క్‌ రాష్ట్రంలో నమోదైన ఎనిమిది కేసుల్లో ఏడు గ్లోబల్‌ సెంటర్‌గా ఉన్న న్యూయార్క్‌ నగరంలోనే వెలుగులోకి రావడం ఆందోళన కలిగిస్తోంది. గత నెల వ్యవధిలో ఈ రాష్ట్రంలో పాజిటివిటీ రేటు రెండింతలకు పెరగడం గమనార్హం. మరోవైపు డెల్టా వేరియంట్‌ వ్యాప్తితో ఇప్పటికే అక్కడి ఆసుపత్రులు తీవ్ర ఒత్తిడిలో ఉన్నాయి. ఈ తరుణంలో కొత్త వేరియంట్‌ కూడా వ్యాపిస్తుండడం అక్కడి యంత్రాంగాన్ని కలవరపరుస్తోంది. అత్యవసరం కాని చికిత్సలను వాయిదా వేయాలని అధికారులు ఆసుపత్రులను ఆదేశిస్తున్నారు.

US Reopens Borders: ఆంక్షలు లేని అమెరికా యానం.. ఆనందమే ఇక



వాషింగ్టన్‌ :  పూర్తిస్థాయిలో వ్యాక్సిన్‌ తీసుకున్న అంతర్జాతీయ ప్రయాణికులు అమెరికా బాట పట్టారు. ట్రంప్‌ హయాంలో విధించిన కొవిడ్‌ ఆంక్షలన్నింటినీ ఆ దేశం ఎత్తివేయడంతో ప్రయాణాలు ఊపందుకున్నాయి. కొవిడ్‌ నిర్ధారణ పరీక్షలో నెగెటివ్‌ ఫలితం వచ్చినట్టు ధ్రువీకరణ పత్రాలు చూపి పలువురు అమెరికా విమానం ఎక్కేస్తున్నారు. వారికి స్వాగతం పలికేందుకు కుటుంబ సభ్యులు, స్నేహితులు, బంధువులు విమానాశ్రయాలకు చేరుకుంటున్నారు. దీంతో మియామి, లాస్‌ ఏంజెలెస్‌, వాషింగ్టన్‌, అట్లాంటా, న్యూయార్క్‌, చికాగో, బోస్టన్‌ తదితర ప్రయాణ ప్రాంగణాల్లో సందడి నెలకొంది. సుదీర్ఘ విరామం తర్వాత తమ ఆత్మీయులను చూసి భావోద్వేగానికి గురవుతున్న దృశ్యాలు ఎక్కువగా కన్పిస్తున్నాయి. విదేశీ ప్రయాణికుల రాక విమానయాన సిబ్బందిలోనూ జోష్‌ నింపింది.





















షార్లెట్‌ నగరంలో బాలయ్య అభిమానుల సందడి..



అమెరికాలొని నార్త్ కెరొలినా రాష్ట్రంలోని షార్లెట్ నగరంలో బాలయ్య అభిమానులు సందడి చేశారు. షార్లెట్ బాలయ్య అభిమానుల సంఘం ఆధ్వర్యంలో పురుషోత్తం చౌదరి గుడే, ఠాగూర్ మల్లినేని, సచ్చింద్ర ఆవులపాటి, వెంకట్ సూర్యదేవర వీరసింహారెడ్డి ప్రీమియర్ షో నిర్వహించి కేక్ కట్ చేశారు. ఒక పండుగ మాదిరిగా ప్రీమియర్ షో వీక్షించారు. ఈ సందర్భంగా పురుషోత్తం చౌదరి గుడే, ఠాగూర్ మల్లినేని, దేవరాజ్ మాట్లాడుతూ.. ‘‘RRRకు గోల్డెన్ గ్లోబ్ అవార్డు రావడం.. భారతీయులుగా మనం గర్వపడాలి. బాలయ్య అభిమానులుగా మేము రెండు తెలుగు సినిమాలు ‘వీరసింహారెడ్డి’, ‘వాల్తేరు వీరయ్య’ బ్లాక్ బస్టర్ హిట్స్ కావాలని కోరుకుంటున్నాం. తెలుగు ఖ్యాతి విశ్వవ్యాప్తం అవుతున్న రోజుల్లో.. దయ చేసి రాజకీయ లాభాల కోసం సమాజాన్ని విభజించవద్దు. అందరి అభిమానులు, అన్ని పార్టీల ప్రజలు అమెరికాలో మంచి సామరస్యంతో కలిసి జీవిస్తున్నారు’ అని చెప్పారు.



AP News: తెలుగోడి హిట్‌

కొత్త తరహా ఓటీటీ రూపొందించిన ప్రవాసాంధ్రులు


తన ఓటీటీ గురించి వివరిస్తున్న రంజిత్‌

ఈటీవీ, అమరావతి: చిన్న నిర్మాతలకు థియేటర్లు దొరక్క కష్టాలు, భారీ బడ్జెట్‌ సినిమాలకు ప్రభుత్వాల నుంచి ఆంక్షలు, వీటికి పరిష్కారం చూపిస్తూ సరికొత్త ఓటీటీ అందుబాటులోకి రానుంది. హిట్‌ పేరుతో తయారైన ఈ ఓటీటీని అమెరికాలో ఉండే తెలుగోడు రూపొందించటం విశేషం. 4కే నాణ్యతతో దృశ్యాల్ని ప్రేక్షకులకు అందించటంతో పాటు 30 భాషల్లో సినిమాలు ఈ వేదికపై విడుదల చేసేందుకు సిద్ధమయ్యారు. కొల్లు రంజిత్‌ స్వస్థలం విజయవాడ. ఇక్కడే ఇంజినీరింగ్‌ వరకూ చదివిన రంజిత్‌ ఐఐఎంలో ఎంబీఏ, అమెరికాలో ఎం.ఎస్‌. చేశారు. ప్రస్తుతం అమెరికాలో డెల్‌ సంస్థలో సైబర్‌ సెక్యూరిటికీ సంబంధించి టీం లీడర్‌గా ఉన్నారు. తన మిత్రుడు వెంకట్‌ ఏలేటితో కలిసి కొత్త ప్రాజెక్టును అందుబాటులోకి తెచ్చారు. కరోనా మొదలైనప్పటి నుంచి ఓటీటీలకు డిమాండ్‌ పెరిగింది. నిర్మాతలే తమ సినిమాల్ని అప్‌లోడ్‌ చేసుకోవటంతో పాటు టికెట్‌ ధరలు వారే నిర్ణయించుకోవచ్చు. టీవీ, ల్యాప్‌టాప్‌, స్మార్ట్‌ ఫోన్లో సినిమా చూడొచ్చు. మూడు ఫార్మాట్లకు సంబంధించి దీన్ని డిజైన్‌ చేశారు. టీవీ రకాన్ని బట్టి 4కే, హెచ్‌డీ, సెమీ హెచ్‌డీ, ఎస్‌డీ ఫార్మాట్లలో సినిమా వస్తుంది. కొత్త సినిమాలకే ప్రాధాన్యం ఇస్తున్నామని,  ఏ దేశంలో ఉంటే ఆ దేశానికి సంబంధించిన సర్వర్ల నుంచి సినిమా ప్రదర్శించేలా ఏర్పాట్లు చేశామని రంజిత్‌ చెబుతున్నారు. 

న్యూయార్క్‌లో ఘనంగా బతుకమ్మ వేడుకలు



ఈనాడు, అమరావతి: ఉత్తర అమెరికా తెలుగు సంఘం (తానా) ఆధ్వర్యంలో అమెరికాలోని న్యూయార్క్‌లో బంగారు బతుకమ్మ వేడుకలు ఘనంగా జరిగాయి. ఆ నగరంలోని టైమ్స్‌ స్క్వేర్‌లో ఈ నెల 8వ తేదీ మధ్యాహ్నం 3.30 గంటల నుంచి రాత్రి వరకూ ఈ ఉత్సవాలు నిర్వహించారు. వివిధ రకాల పుష్పాలతో 20 అడుగుల ఎత్తున బంగారు బతుకమ్మను సర్వాంగ సుందరంగా అలంకరించారు. అమెరికాలోని వివిధ రాష్ట్రాల్లో ఉన్న తెలుగు ప్రజలు వేలమంది తరలివచ్చారు. నటి అనసూయ వ్యాఖ్యాతగా వ్యవహరించారు. మంగ్లీ పాడిన పాటలు, రమేష్‌ మిమిక్రీ ప్రత్యేక ఆకర్షణగా నిలిచాయి. తానా అధ్యక్షుడు అంజయ్య చౌదరి, పూర్వ అధ్యక్షుడు జయ్‌ తాళ్లూరి, కార్యనిర్వాహక ఉపాధ్యక్షుడు నిరంజన్‌, తానా కల్చరల్ కో ఆర్డినేటర్ శిరీష తూనుగుంట్ల న్యూజెర్సీ బీఓడీ లక్ష్మీ దేవినేని, రీజిన‌ల్ రిప్రజెంటేటివ్‌(న్యూజెర్సీ) వంశీ వాసిరెడ్డి, దీపిక సమ్మెట తదితరుల ఆధ్వర్యంలో ఉత్సవాలు ఘనంగా జరిగాయి. 
 



ఈ వేడుకలలో పాల్గొన్న తానా సంస్థ అధ్యక్షులు లావు అంజయ్య చౌదరి ప్రత్యేక ఉపన్యాసం చేశారు. ఈ పండగను విశ్వవేదిక మీద నిర్వహించుకోవడం గర్వంగా ఉందన్నారు. సమష్టి కృషితో ఘనమైన బతుకమ్మ పండుగను నిర్వహించి మన తెలుగుజాతి సంస్కృతిని ప్రపంచానికి తెలియజేశామన్నారు. ఈ వేడుకలో తెలుగువారందరిని సమన్వయపరిచి, ఇంత పెద్ద ఎత్తున ఉత్సవం నిర్వహించి విజయవంతం చేయటంలో కీలక పాత్ర వహించిన తానా కల్చరల్ కో ఆర్డినేటర్ శిరీష కృషిని ఆయన కొనియాడారు. ఈ భారీ కార్యక్రమానికి సహకరించిన మహిళలకు, కార్యక్రమ విజయవంతానికి కృషిచేసిన వాలంటీర్లకు ప్రత్యేక ధన్యవాదాలు తెలిపారు. తానా పూర్వ అధ్యక్షులు జయశేఖర్ మాట్లాడుతూ.. మన సంప్రదాయంలో దేవుళ్లని పూలతో పూజించే మనం, ఈ పండగకి మాత్రం పూలనే దేవుళ్లుగా చేసి పూజించటం ఒక విశిష్టత అని తెలిపారు. ప్రెసిడెంట్ ఎలెక్ట్ నిరంజన్ శృంగవరపు మాట్లాడుతూ తానా ఎల్లప్పుడూ వినూత్నమైన కార్యక్రమాలు చేస్తుందన్న మాటని రుజువు చేసుకుంటూ సంస్థ ప్రతిష్ఠని మరింత పెంచే విధంగా బంగారు బతుకమ్మ ఉత్సవం నిర్వహించుకోవడం గర్వంగా ఉందన్నారు.



ఈ కార్యక్రమానికి ముఖ్య అతిథిగా వచ్చిన న్యూయార్క్ నగర మేయర్ ఎరిక్ ఆడమ్స్ కార్యక్రమాన్ని జ్యోతి వెలిగించి ప్రారంభించారు. కనులవిందుగా అలంకరించిన బతుకమ్మ టైమ్ స్క్వేర్‌కే ప్రత్యేక ఆకర్షణగా నిలిచిందన్నారు. ఇంతటి మంచి కార్యక్రమాన్ని న్యూయార్క్ నగరంలో చేయడం ఎంతో సంతోషాన్నిచ్చిందన్నారు. ఈ సందర్భంగా తనకు భారత దేశ సంప్రదాయాలను, పండుగల గురించి  తెలుసుకునే అవకాశం కల్పించినందుకు తానా సంస్థకు అభినందనలు తెలిపారు. భారతీయ సంస్కృతీ సంప్రదాయాలను విశ్వవ్యాప్తం చేయడంలో తానా సంస్థ చేస్తున్న కృషిని కొనియాడారు. బ్రూక్లీన్ బరో ప్రెసిడెంట్ ఆఫీసు ప్రతినిధి, దక్షిణ ఆసియా వ్యవహారాల డైరెక్టర్ దిలీప్ చౌహాన్ తానా సంస్థకు మేయర్ ద్వారా అభినందన పత్రాన్ని అందించారు. 



ఈ సందర్భంగా తెలుగుద‌నం ఉట్టి పడేలా సంప్రదాయమైన అలంక‌ర‌ణ‌ల‌తో తెలుగు ఆడపడుచులు ఉత్సాహభరితమైన బతుకమ్మ పాటలు, నృత్యాలతో సంద‌డి చేశారు. సంప్రదాయ నృత్యాలు, మహిషాసుర మర్దిని నృత్య రూపకం, చిన్నారుల జానపద నృత్యాలు ప్రత్యేకంగా అలరించాయి. 
 



ఈ కార్యక్రమాన్ని ఫౌండేష‌న్ ట్రస్టీ విశ్వనాథ్‌ నాయునిపాటి, ఫౌండేష‌న్ ట్రస్టీలు సుమంత్ రామిశెట్టి, విద్య గార‌పాటి, శ్రీనివాస్ ఓరుగంటి, రీజిన‌ల్ రిప్రజెంటేటివ్‌(న్యూజెర్సీ) వంశీ వాసిరెడ్డి, రీజిన‌ల్ రిప్రజెంటేటివ్‌(న్యూయార్క్) దిలీప్ ముసునూరు, రీజిన‌ల్ రిప్రజెంటేటివ్‌(న్యూ ఇంగ్లాండ్) ప్రదీప్ గ‌డ్డం, క‌మ్యూనిటీ స‌ర్వీస్ కోఆర్డినేట‌ర్ రాజా క‌సుకుర్తి, కిరణ్ పర్వతాల ఆధ్వర్యంలో విశ్వవేదికపై క‌ల‌కాలం గుర్తుండిపోయేలా తానా సంస్థ బ‌తుక‌మ్మ సంబరాల‌ను దిగ్విజ‌యంగా నిర్వహించింది. ఈ కార్యక్రమంలో పాల్గొనడానికి అమెరికాలోని వివిధ నగరాల నుంచి తానా సంస్థ నాయకులు భారీగా వచ్చారు. నిర్మాత విశ్వప్రసాద్‌తో పాటు ఫౌండేష‌న్ ఛైర్మన్‌ వెంక‌ట‌ర‌మ‌ణ యార్లగడ్డ, ఈవీపీ నిరంజన్ శృంగవరపు, వెంకట్ చింతలపల్లి, సునీల్ కోగంటి, రవి పొట్లూరి, రవి మందలపు, సంస్థ ట్రస్టీ సభ్యులు రవి సామినేని, పద్మజ బెవర, మాధురి ఏలూరి, రాంచౌదరి ఉప్పుటూరి, శ్రీ అట్లూరి, ధృవ నాగండ్ల పాల్గొన్నారు. 



ఈ కార్యక్రమానికి వచ్చిన వారందరికీ ‘బీంజ్ హోటల్‌’ (న్యూయార్క్) వారు ప్రత్యేకంగా తెలుగు వంటకాలతో కమ్మని విందు అందించారు. ఇంతటి భారీ కార్యక్రమాన్ని సజావుగా నిర్వహించడానికి వారాల తరబడి కృషి చేసిన వారందరికీ తానా సంస్థ తరఫున తానా కల్చరల్ కో ఆర్డినేటర్ శిరీష తూనుగుంట్ల, న్యూజెర్సీ బీఓడీ లక్ష్మి దేవినేని అందరికీ ధన్యవాదాలు చెప్పారు. సహచర అమెరికా తెలుగు సంఘాలు టీఎల్‌సీఏ, టీటీఏ, ఎన్‌వైటీటీఏ సంస్థలకు, సభ్యులకు కృతజ్ఞతలు తెలిపారు. 













 


 

 

వ్యాక్సినేషన్‌ పూర్తయితే.. అమెరికా వెళ్లొచ్చు

8 నుంచి నిబంధనల ఎత్తివేత 

డబ్ల్యూహెచ్‌వో అనుమతి పొందిన టీకాలకు ఆమోదం



వాషింగ్టన్‌/దిల్లీ: పూర్తిస్థాయిలో కొవిడ్‌ వ్యాక్సినేషన్‌ చేయించుకున్న వారికి అమెరికా శుభవార్త అందించింది. భారత్‌ సహా వివిధ దేశాల నుంచి వచ్చే ఇలాంటి అంతర్జాతీయ ప్రయాణికులపై నిబంధనలను ఎత్తివేసింది. ఈనెల 8 నుంచే ఇది అమల్లోకి వస్తుంది. ఈమేరకు తాజాగా ఓ అధికారిక ప్రకటన వెలువడింది. ప్రయాణికులకు సంబంధించి ప్రపంచ ఆరోగ్య సంస్థ (డబ్ల్యూహెచ్‌ఓ) అత్యవసర వినియోగానికి అనుమతించిన, యూఎస్‌ ఫుడ్‌ అండ్‌ డ్రగ్‌ అడ్మినిస్ట్రేషన్‌ (ఎఫ్‌డీఏ) ఆమోదించిన టీకాలను తీసుకున్నవారిని అమెరికాలోని ‘సెంటర్స్‌ ఫర్‌ డిసీజ్‌ కంట్రోల్‌ అండ్‌ ప్రివెన్షన్‌ (సీడీసీ)’ అనుమతిస్తోంది. అయితే వ్యాక్సినేషన్‌ పూర్తయినవారు ప్రయాణానికి ముందు 3 రోజుల్లోపల చేయించుకున్న కరోనా వైరస్‌ నిర్ధారణ పరీక్షలో ‘నెగెటివ్‌’ రిపోర్టును చూపించాల్సి ఉంటుంది. టీకాలు తీసుకోనివారిలో.. అమెరికా పౌరులు, చట్టబద్ధంగా శాశ్వత నివాసం పొందిన వారు (ఎల్‌పీఆర్‌లు) లేదా కొద్ది సంఖ్యలో అనుమతించిన విదేశీయులు మాత్రం అమెరికాకు బయల్దేరేందుకు ఒక రోజు ముందు కరోనా పరీక్ష చేయించుకోవాల్సి ఉంటుంది. వ్యాక్సినేషన్‌ కాని పిల్లలకు (మైనర్లు) సంబంధించి మాత్రం.. ప్రయాణాల్లో వారి పెద్దలకు అమల్లో ఉన్న నిబంధనలే వీరికీ వర్తిస్తాయి. అమెరికా తాజా ప్రకటన ప్రకారం.. ప్రయాణికులు తమ వ్యాక్సినేషన్‌ స్థితికి సంబంధించి ధ్రువీకరణ పత్రాలను సంబంధిత విమానయాన సంస్థలకు చూపించాల్సి ఉంటుంది. ఆయా సంస్థలు ప్రయాణికుల పేరు, పుట్టిన తేదీ వంటివన్నీ కచ్చితంగా సరిచూసుకోవాల్సి ఉంటుంది. వారు చూపిస్తున్న ఆధారాలు ఆ వ్యక్తులకు చెందినవేనా? అవి ఆయా దేశాల అధికారిక ధ్రువీకరణ పత్రాలేనా? వంటి అంశాలను నిర్ధారించుకోవాలి. ఈమేరకు టీకా తయారీ కంపెనీ, తీసుకున్న డోసులు, ఎప్పుడు, ఎక్కడ తీసుకున్నారు.. వంటి వ్యాక్సినేషన్‌ వివరాలన్నీ సీడీసీ నిర్దేశించిన ప్రమాణాలకు అనుగుణంగా ఉండాలి. కొవిడ్‌ పరీక్షల్లో ‘పాజిటివ్‌’ వచ్చినా.. ప్రయాణికుల వివరాలు నిర్దేశించిన ప్రమాణాలకు అనుగుణంగా లేకపోయినా విమానయాన సంస్థలు అనుమతించరాదని ప్రకటనలో పేర్కొన్నారు. 

బోస్టన్‌లో తెలుగు తమ్ముళ్ల సంబరాలు



ఈనాడు డిజిటల్‌, అమరావతి: అమెరికాలోని బోస్టన్‌ నగరంలో మహానాడును ఆదివారం ఘనంగా నిర్వహించారు. ఈ సందర్భంగా ఎన్టీఆర్‌ విగ్రహంపై హెలికాప్టర్‌తో పూలు చల్లారు. జై ఎన్టీఆర్‌, జై చంద్రబాబు, జై తెలుగుదేశం అని నినాదాలతో కార్ల ప్రదర్శన నిర్వహించారు. ఈ సందర్భంగా నృత్య ప్రదర్శన ఆకట్టుకుంది. ఈ కార్యక్రమాల్లో పెద్ద ఎత్తున తెదేపా అభిమానులు పాల్గొన్నారు. ఆంధ్రప్రదేశ్‌ నుంచి పార్టీ పొలిట్‌బ్యూరో సభ్యుడు గోరంట్ల బుచ్చయ్యచౌదరి, ఎమ్మెల్సీ మంతెన సత్యనారాయణ రాజు, మాజీ ఎమ్మెల్యే ప్రభాకర్‌ చౌదరి, గౌతు శిరీష, మన్నవ సుబ్బారావు, తెలంగాణ తెదేపా నాయకుడు నన్నూరి నర్సిరెడ్డి తదితరులు పాల్గొన్నారు.

మహానాడుకు ముస్లింలు భారీగా రావాలి

ప్రకాశంజిల్లాలో ఈ నెల 28న నిర్వహించనున్న మహానాడులో ముస్లింలు అధిక సంఖ్యలో పాల్గొని జయప్రదం చేయాలని తెదేపా మైనార్టీ విభాగం రాష్ట్ర అధ్యక్షుడు మౌలానా ముస్తాక్‌ అహ్మద్‌ కోరారు. 

NRI TDP: లోకేశ్‌ను చూస్తే జగన్‌కు భయమెందుకు?: కోమటి జయరాం



ఇంటర్నెట్‌డెస్క్‌: తెదేపా జాతీయ ప్రధాన కార్యదర్శి నారా లోకేశ్‌ను చూస్తే సీఎం జగన్‌కు భయమెందుకని తెదేపా ఎన్‌ఆర్‌ఐ యూఎస్‌ఏ కోఆర్డినేటర్‌ జయరాం కోమటి ప్రశ్నించారు. ఎన్టీఆర్‌ శత జయంతి ఉత్సవాల్లో భాగంగా 9వ మహానాడును అమెరికాలోని శాక్రమెంటో నగరంలో నిర్వహించారు. తొలుత ఎన్టీఆర్ విగ్రహానికి పూలమాలలు వేసి నివాళులర్పించారు. అనంతరం శాక్రమెంటో నగర తెదేపా నూతన కార్యవర్గంతో జయరాం కోమటి ప్రమాణస్వీకారం చేయించారు. 

ఈ సందర్భంగా కోమటి జయరాం మాట్లాడుతూ ప్రజా సమస్యలపై పోరాటం చేసేందుకు నారా లోకేశ్‌ ‘యువగళం’ పేరుతో పాదయాత్ర చేస్తున్నారన్నారు. సైకో పాలన పోయి సైకిల్‌ పాలన రావాలంటే ప్రజలకు పార్టీ మరింత చేరువ కావాలని కోరారు. యువగళంను నిలువరించేందుకు ప్రజల ప్రాథమిక హక్కులను హరించివేస్తూ జీవో నంబర్‌ 1 ను తీసుకొచ్చారని ఆయన ఆరోపించారు. ప్రభుత్వ దోపిడీ, వైఫల్యాలపై ప్రజల్లో చైతన్యం తీసుకొచ్చేందుకు పాదయాత్ర దోహదపడుతుందని చెప్పారు. ప్రజలు ఎన్నో ఆశలతో జగన్‌కు అధికారం అప్పగిస్తే ఆయన దాన్ని దుర్వినియోగం చేశారన్నారు. కేవలం కక్ష సాధింపు కోసమే సీఎం తన అధికారాన్ని వాడుతున్నారని విమర్శించారు. యువగళం పాదయాత్రను విజయవంతం చేయడంలో ప్రవాసాంధ్రులు కీలకంగా వ్యవహరించాలని పిలుపునిచ్చారు. బే ఏరియా నుంచి తెదేపా నేత వెంకట్‌ కోగంటి, భాస్కర్‌ అన్నే, విజయ్‌ గుమ్మడి, పరుచూరి, కల్యాణ్‌ కోట, స్వరూప్‌ వాసిరెడ్డి, విజయ్‌ గింజుపల్లి, మధు, సాంబశివరావు గొల్లపూడి తదితరులు ఎన్టీఆర్‌కు పుష్పాంజలి ఘటించారు. 



ఈ కార్యక్రమంలో ఎన్‌ఆర్‌ఐ తెదేపా శాక్రమెంటో అధ్యక్షుడు అమితాబ్‌ షేక్‌, వైస్‌ ప్రెసిడెంట్‌ వెంకట్‌ కోనేరు, జనరల్‌ సెక్రటరీ నగేశ్‌ అల్లు, ట్రెజరర్‌ హరి దిరిసాల, రీజనల్‌ కౌన్సిల్‌ రిప్రజెంటేటివ్‌ రామకృష్ణ మాదాల, రీజినల్‌ కౌన్సిల్‌ కోఆర్డినేటర్‌ మురళీచంద్ర, సోషల్‌ మీడియా కోఆర్డినేటర్‌ రామారావు కోమటినేని, రామప్రసాద్‌ కోమటి, నటరాజన్‌ గుత్తా, శ్యామ్‌ అరిబింది, వెంకట్‌ నాగం, కృష్ణ కంగాల, బాలాజీరావు ముమ్మనేని తదితరులు పాల్గొన్నారు.



టాంజానియాలో బోనాలు

తెలంగాణ సాంస్కృతిక సంఘం ఆధ్వర్యంలో నిర్వహణ



ఈనాడు, హైదరాబాద్‌ : టాంజానియాలోని దార్‌-ఎస్‌-సలాం నగరంలో తెలంగాణ సాంస్కృతిక సంఘం ఆధ్వర్యంలో మంగళవారం ఘనంగా బోనాలు జరిగాయి. దాదాపు వెయ్యి మందికి పైగా తెలంగాణ ప్రవాస కుటుంబాల మహిళలు ఈ ఉత్సవాల్లో పాల్గొన్నారు. ఈ సందర్భంగా అమ్మవార్లకు బోనాలు సమర్పించి మొక్కును చెల్లించుకున్నారు. తెలంగాణ సంస్కృతి, సంప్రదాయాలను తెలియజేసేందుకు ఏటా ఉత్సవాలు నిర్వహిస్తున్నామని తెలంగాణ సాంస్కృతిక సంఘం సలహాదారు వంగ నరసింహారెడ్డి ఈ సందర్భంగా తెలిపారు. సంతోష్‌రెడ్డి, సురేందర్‌, మోహన్‌రెడ్డి, మధురెడ్డి, చారి, ఆశ్రిత్‌ సైదులు, కుశల్‌, ప్రణీత్‌ రెడ్డి, వెంకటేశ్‌, రాజేశ్‌, సురేశ్‌, రాజు కనిష్క్‌, శేషు, సుమీధ్‌ తదితరులు ఉత్సవాల్లో పాల్గొన్నారు. 

మోరిస్‌విల్లేలో ఘనంగా వినాయక చవితి వేడుకలు..

స్వచ్ఛంద సంస్థలకు రూ.30 లక్షల సాయం


మోరిస్‌విల్లే : నార్త్‌ కరోలినాలోని మోరిస్‌విల్లేలో వినాయక చవితి ఉత్సవాలను ప్రవాసులు ఘనంగా నిర్వహించారు. ‘ఆర్జిన్‌ హబ్స్‌’ ఆధ్వర్యంలో తొమ్మిది రోజుల పాటు భక్తిశ్రద్ధలతో ఈ వేడుకలు జరిగాయి. వేడుకల్లో భాగంగా ఆర్జిన్‌ హబ్స్‌ ఉద్యోగులు, కుటుంబసభ్యులు ప్రతి రోజు గణపతి హోమం, కుంకుమ పూజ నిర్వహించారు. ఉత్సవాల్లో చివరి రోజున ఉట్టి కొట్టే కార్యక్రమం, లడ్డూ వేలంపాట ఆసక్తిగా సాగాయి. ఇది ఆధ్యాత్మిక, భక్తి భావంతో కూడిన కార్యక్రమంలానే కాకుండా.. ఇందులో పాల్గొన్న వారందరూ స్వచ్ఛంద సంస్థల సాయం కోసం నడుం బిగించారు. విరాళాల రూపంలో దాదాపు రూ.30 లక్షలను సమకూర్చారు. ఈ మొత్తాన్ని బాలికల విద్య, పిల్లల సంక్షేమం, ఇతర సేవా కార్యక్రమాల కోసం కృషి చేసే స్వచ్ఛంద సంస్థలకు అందించనున్నట్లు ‘ఆర్జిన్‌ హబ్స్‌’ తెలిపింది.







టొరంటోలో ఘనంగా తీన్మార్ సంక్రాంతి వేడుకలు



టొరంటో:  కెనడాలోని టొరంటోలో  తెలంగాణ కెనడా అసోసియేషన్ (TCA) ఆధ్వర్యంలో జనవరి 15న ‘తీన్మార్ సంక్రాంతి 2022’ సాంస్కృతిక వర్చ్యువల్ ఉత్సవాలు ఘనంగా జరిగాయి.  ఈ సంబరాల్లో 200 మందికిపైగా కెనడా తెలంగాణ వాసులు ఉత్సాహంగా పాల్గొన్నారు. సహాయ కార్యదర్శి జితేందర్ సతీమణి కాంతి దీప ప్రజ్వలన చేసి ఈ సంబరాలను ప్రారంభించారు. టీసీఏ ఎగ్జిక్యూటివ్‌ కమిటీ ఆధ్వర్యంలో.. బోర్డ్‌ ఆఫ్‌ ట్రస్టీలు, ఫౌండేషన్‌ కమిటీ సభ్యుల సహకారంతో ఈ వేడుకలను విజయవంతంగా నిర్వహించారు.



ఈ కార్యక్రమంలో భోగి పళ్లు, పిల్లల సంప్రదాయ వేడుకలు ఆకట్టుకున్నాయి. మహిళలకు ముగ్గుల పోటీలు నిర్వహించగా.. ఉమా సలాడి, జయ కందివనం న్యాయ నిర్ణేతలుగా వ్యవహరించారు.

ఈ కార్యక్రమానికి ముఖ్య అతిథిగా విచ్చేసిన ఇండియా కాన్సులేట్‌ జనరల్ అపూర్వ శ్రీవాస్తవ టీసీఏ 2022 క్యాలెండర్‌ ఆవిష్కరించి ముగ్గుల పోటీలను తిలకించారు. టొరంటోలోని తెలుగు వారి కోసం టీసీఏ చేస్తోన్న సేవా కార్యక్రమాలను కొనియాడారు.



కోవిడ్ నిబంధనలు అతిక్రమించకుండా అందరూ సహకరించి కెనడాలో సంక్రాతి సంబరాలను ఘనంగా నిర్వర్తించారు. టొరంటో కెనడా తెలంగాణ అసోసియేషన్ ప్రెసిడెంట్‌ రాజేశ్‌ మాట్లాడుతూ..  ఏ దేశ మేగినా ఎందు కాలిడినా మన భారత సాంప్రదాయాన్ని గర్వంగా చాటాలని,  మన తెలుగు సాంప్రదాయ సంరక్షణలో భాగం కావాలని కోరారు.

హ్యాట్‌ఫీల్డ్‌లో ఘనంగా తెదేపా 40వ ఆవిర్భావ దినోత్సవ వేడుకలు



ఇంగ్లాండ్‌: తెలుగుదేశం పార్టీ 40వ వసంతోత్సవంలోకి అడుగుపెట్టిన సందర్భంగా ప్రపంచ వ్యాప్తంగా ఉన్న పార్టీ కార్యకర్తలు, అభిమానులు ఘనంగా వేడుకలు నిర్వహించారు. ఇంగ్లాండ్‌లోని హ్యాట్‌ఫీల్డ్‌లో తెదేపా అవిర్భావ దినోత్సవ వేడుకలు ఉత్సహాంగా సాగాయి. ‘జై నారా చంద్రబాబు’, ‘జోహార్‌ ఎన్టీఆర్‌’ అంటూ అక్కడి తెలుగు ప్రజలు తమ అఖండ అభిమానాన్ని చాటుకున్నారు. కేక్‌ కోసి వేడుకలు నిర్వహించారు. కులం, మతం, ప్రాంతం వీటన్నింటినీ మించిన ‘తెలుగు’ అనే భావనే మనకి గుర్తింపుని తీసుకువచ్చిందని, అది తెదేపాతోనే వచ్చిందనేది తెలుగునేల మీద పుట్టిన ప్రతి బిడ్డా చెప్పే మాటని గుర్తుచేసుకున్నారు.



ఒక ప్రాంతీయ పార్టీ 40 ఏళ్లుగా కొనసాగుతుండడమేకాక దేశ ఆర్థిక, సామాజిక, సాంస్కృతిక, సాంకేతిక ప్రగతిలో తనదైన ముద్రవేసిందని శివరాం కూరపాటి అన్నారు. దేశ రాజకీయాల్లో తెదేపా ఎల్లప్పుడూ కేంద్ర బిందువుగానే ఉంటూ వస్తోందన్నారు. భారతదేశం, జీడీపీ, హెల్త్‌ ఇండెక్స్‌, ఫారెక్స్‌, జ్ఞానం, మహిళా సాధికరత ఇలా దేని గురించి మాట్లాడినా అందులో తెలుగునేల అగ్రభాగాన ఉంటూ వస్తోందని ఆయన పేర్కొన్నారు. దేశం దాటొచ్చిన ప్రతి తెలుగుగుండెని తట్టిలేపాల్సిన తరుణమిదేని వేడుకల్లో పాల్గొన్నవారు పేర్కొన్నారు. తెదేపాకు మళ్లీ పూర్వ వైభవం తీసుకురావటంలో తమ వంతు కృషి చేస్తామని ప్రతిజ్ఞ చేశారు. విభేదాలు వీడి పార్టీ కోసం కృషి చేద్దామని పిలుపునిచ్చారు. ఈ సందర్భంగా ఎన్టీఆర్‌ మెమోరియల్‌ బ్యాడ్మింటన్‌ పోటీలను నిర్వహించారు. ఈ పోటీలను సాగర్ కడియాల, రవి కొత్తపల్లి ప్రారంభించారు. ఈ వేడుకల్లో జగదీష్ వీరణా, వంశీ కందుల, తంగరాజ్, సుధాకర్, మణికంఠ, త్రివేది, మోహన్, నాని, జయ్ చంద్, రామ్ ప్రకాశ్ రెడ్డి, ప్రణయ్, పలువురు మహిళలు, చిన్నపిల్లలు పాల్గొన్నారు. రాబోయే అన్నగారి శతజయంతి ఉత్సవాలను పెద్ద ఎత్తున చేయబోతున్నామని, ‘ప్రైడ్‌ ఆఫ్‌ తెలుగు’ అవార్డులు ఇవ్వబోతున్నట్లు వారు ప్రకటించారు.









MLC Elections: ‘ఎకానమీ చిరంజీవి’... వైకాపాకు షాకిచ్చిన ఈ మాస్టారి గురించి తెలుసా?



ఆయనో విద్యావేత్త.. అర్థశాస్త్ర అధ్యాపకుడు.. రచయిత.. అసలు పేరు వేపాడ చిరంజీవిరావు (vepada chiranjeevi rao) అయినా ఎకానమీ చిరంజీవిగానే అందరికీ సుపరిచితుడు. తెదేపా (TDP) మద్దతుతో శ్రీకాకుళం, విజయనగరం, విశాఖపట్నం (ఉత్తరాంధ్ర) పట్టభద్రుల నియోజకవర్గ (North Andhra Graduates MLC) శాసనమండలి అభ్యర్థిగా పోటీచేసిన ఆయన.. తొలి నుంచి స్పష్టమైన ఆధిక్యతతో దూసుకెళ్లి సమీప ప్రత్యర్థి, వైకాపా (YCP) అభ్యర్థి అయిన  సీతంరాజు సుధాకర్‌కు గట్టి షాకిచ్చారు. అంచనాలను మించి తొలి ప్రాధాన్య ఓటులో భారీగా ఓట్లు సాధించినప్పటికీ.. గెలుపునకు కావాల్సిన ఓట్లు రాకపోవడంతో రెండో ప్రాధాన్య ఓట్లతో ఘన విజయం సాధించారు. శాసనమండలిలో తొలిసారి కాలు మోపేందుకు సిద్ధమవుతోన్న ‘ఎకానమీ చిరంజీవి (Economy Chiranjeevi)’ గురించి కొన్ని విశేషాలు..

అనకాపల్లి జిల్లా రావికమతం మండలం దొండపూడిలో 1972లో ఓ సామాన్య కుటుంబంలో జన్మించిన ఆయన (vepada chiranjeevi rao).. కొత్తకోటలో ఇంటర్‌ చదివారు. డిగ్రీ, బీఈడీ తర్వాత ఏయూ నుంచి ఆర్థికశాస్త్రంలో ఎంఏ, పీహెచ్‌డీ చేశారు. 1995లో ఏయూసెట్‌లో ప్రథమ ర్యాంక్‌ సాధించారు. 1996 డీఎస్సీలో ఎంపికై ఎస్‌జీటీగా కొలువు ప్రారంభించిన ఆయన ఆ తర్వాత స్కూలు అసిస్టెంట్‌, జూనియర్‌, డిగ్రీ కళాశాల అధ్యాపకుడిగా పనిచేస్తూ ఇటీవలే స్వచ్ఛంద పదవీ విరమణ చేశారు. ఆయన భార్య నివేదిత విశాఖపట్నంలోని వీఎస్‌ కృష్ణ డిగ్రీ కళాశాలలో అధ్యాపకురాలిగా పనిచేస్తున్నారు.

ఆర్థికశాస్త్ర అధ్యాపకుడిగా 12 ఏళ్ల అనుభవం ఉన్న ఆయన.. భారతదేశ ఆర్థిక వ్యవస్థపై ఆరు పుస్తకాలు రాశారు. విశాఖ ఎంవీపీ కాలనీలోని ఆర్‌సీ రెడ్డి కోచింగ్‌ సెంటర్‌లో గ్రూప్స్‌, ఇతర పోటీ పరీక్షలకు శిక్షణ ఇస్తుంటారు. పేద విద్యార్థుల కోసం ఎకనమిక్స్‌ మెటీరియల్‌ను వెబ్‌సైట్‌ ద్వారా ఉచితంగా అందిస్తున్నారు.

సామాజిక సేవలోనూ చిరంజీవి రావు ముందుంటున్నారు. విద్యార్థుల చదువులకు ఆర్థికసాయం చేయడం, వెబ్‌సైట్‌ ద్వారా ఉచితంగా విద్యార్థులకు ఎకనామిక్స్‌ బోధన మెటీరియల్‌ను అందుబాటులో ఉంచడంతో పాటు.. లక్ష్యసాధనకు అవసరమైన సలహాలు, సూచనలు అందిస్తారు. కొవిడ్‌ సమయంలో పేదలకు ఉచితంగా సరకులు పంపిణీ చేశారు. రోగులకు ఆర్థికసాయం చేశారు. ఏయూ పూర్వ విద్యార్థులతో కలిసి హుద్‌హుద్‌ తుపాను సమయంలో సేవలందించారు. రక్తదాన శిబిరాలు నిర్వహించారు. ‘హెల్పింగ్‌ హ్యాండ్‌’ అనే స్వచ్ఛంద సంస్థ ద్వారా ఎంతో మందికి ఆర్థిక సాయం అందిస్తూ మానవత్వాన్ని చాటుకుంటున్నారు. కొవిడ్‌ విపత్కర పరిస్థితుల్లో తన భార్యతో కలిసి స్వగ్రామంలో 1300 కుటుంబాలకు నిత్యావసర సరుకులు పంపిణీ చేశారు.

US: బైడెన్​ అడ్వైజరీ కమిషన్​లో నలుగురు భారతీయ అమెరికన్లు



వాషింగ్టన్‌: భారతీయ అమెరికన్లకు మొదటినుంచి ప్రాధాన్యం ఇస్తూ వచ్చిన అమెరికా అధ్యక్షుడు జో బైడెన్.. మరోసారి తన ప్రభుత్వంలో వారికి చోటు కల్పించారు. ఆసియా అమెరికన్లు, నేటివ్​ హవాయన్స్​ సహా పసిఫిక్​ దీవులకు (ఏఏఎన్​హెచ్​పీఐ) చెందిన వారి కోసం తాజాగా ఏర్పాటు చేసిన అడ్వైజరీ కమిషన్​లో నలుగురు ఇండో అమెరికన్లను నియమించారు. ఈ విషయాన్ని శ్వేతసౌధం వెల్లడించింది. భారతీయ అమెరికన్లయిన అజయ్​ భుటోరియా, సోనాల్​ షా, కమల్​ కాల్సి, స్మితా షాలకు 23 మంది సభ్యులుగల అడ్వైజరీ కమిషన్​లో చోటు కల్పిస్తున్నట్లు శ్వేతసౌధం ప్రకటనలో పేర్కొంది.

అజయ్​ భుటోరియా సిలికాన్​ వ్యాలీలో టెక్నాలజీ ఎగ్జిక్యూటివ్​గా పనిచేస్తూ.. ఆసియన్​ అమెరికన్లు​, పసిఫిక్​ ఐలాండర్స్​ కోసం కృషి చేశారు. డెమోక్రటిక్​ పార్టీకి చెందిన ఆర్థిక వేత్త సోనాల్​ షా అక్కడ విద్యారంగంలో విశేష కృషి చేశారు. డాక్టర్​ కమల్​ సింగ్​ కాల్సి అమెరికా సైన్యానికి 20 ఏళ్ల పాటు సేవలు అందించారు. అఫ్గానిస్థాన్​లో ఆయన అందించిన సేవలకుగాను ప్రభుత్వం ఆయనకు బ్రాన్జ్​ స్టార్​ మెడల్​ను​ ఇచ్చి గౌరవించింది. ఇంజినీర్​, వ్యాపారవేత్త అయిన స్మితా ఎన్​ షా.. షికాగోకు చెందిన స్పాన్​ టెక్​కు సీఈఓగా పనిచేస్తున్నారు.

ప్రతి ఆసియా అమెరికన్, స్థానిక హవాయిలు, పసిఫిక్ ద్వీపవాసుల కమ్యూనిటీకి సమాన అవకాశాలను కల్పించేలా లాభాపేక్షలేని పబ్లిక్, ప్రైవేటు రంగాలు కలిసి పని చేసే మార్గాలపై ఈ కమిషన్ అధ్యక్షుడికి సలహాలు అందివ్వనుంది. వారి సంక్షేమం కోసం చేపట్టాల్సిన చర్యలపై సూచనలు చేస్తుంది. అంతేకాకుండా.. ఆసియన్లు ఎదుర్కొంటున్న విద్వేషం, హింసను కట్టడి చేయడంపై కూడా అధ్యక్షుడికి సూచనలు అందిస్తుంది.

తెలుగు రాష్ట్రాల అభివృద్ధి కోసం శాన్‌ ఫ్రాన్సిస్కో కాన్సులేట్‌ సమావేశం



ఇంటర్నెట్‌డెస్క్‌: ఇండియా-శాన్‌ ఫ్రాన్సిస్కో కాన్సుల్‌ జనరల్‌ ఆధ్వర్యంలో వివిధ రంగాల్లో తెలుగు రాష్ట్రాల అభివృద్ధిపై ప్రత్యేక సమావేశం నిర్వహించారు. తెలంగాణ, ఆంధ్రప్రదేశ్‌ రాష్ట్రాల్లోని వాణిజ్య, పర్యాటక, సాంకేతిక రంగాల్లో అవకాశాలను గుర్తించి ప్రోత్సహించడమే లక్ష్యంగా డయాస్‌ ఫర్‌ డెవలప్‌మెంట్ ఇన్‌ ఆంధ్రప్రదేశ్‌ అండ్‌ తెలంగాణ పేరుతో కాన్సుల్‌ జనరల్‌ ప్రత్యేకంగా ఇంటరాక్టివ్‌ సెషన్‌ నిర్వహించింది.



కాన్సుల్‌ జనరల్  డాక్టర్‌ నాగేంద్ర ప్రసాద్‌, ఐపీఎస్‌ అధికారి అకున్‌ సబర్వాల్‌తో సహా దాదాపు 50 మంది ప్రముఖులు కార్యక్రమంలో పాల్గొని తమ అభిప్రాయాలను వెల్లడించారు. తెలుగు రాష్ట్రాలు వివిధ రంగాల్లో అభివృద్ధి చెందుతున్నాయని వక్తలు అభిప్రాయపడ్డారు. మరింత ముందుకు తీసుకెళ్లేందుకు వ్యాపార, పర్యాటక, సాంకేతిక రంగాల్లో అవసరమైన తోడ్పాటు అందించాలని నిర్ణయించారు. ఆయా రంగాల్లో ఉన్న అవకాశాలను గుర్తించి ప్రోత్సహించడమే లక్ష్యంగా ఈ సమావేశం నిర్వహించారు. డాక్టర్‌ నాగేంద్ర వరప్రసాద్‌తో పాటు కాకతీయ సౌండ్‌ బాక్స్‌ సహ వ్యవస్థాపకుడు రాజురెడ్డి, ఏపీ ప్రభుత్వ నార్త్‌ అమెరికా ప్రత్యేక ప్రతినిధి జయరామ్‌ కోమటి, యాంకర్‌ వాలీ పార్ట్‌నర్స్‌ ప్రిన్సిపల్‌ సిద్దార్థ లక్కిరెడ్డి, సిలికాన్‌ ఆంధ్ర యూనివర్సిటీ ప్రెసిడెంట్‌ ఆనంద్‌ కూచిభోట్ల, పసిఫిక్‌ ఏఏఐ ప్రాంతీయ డైరెక్టర్‌ సుజీత్‌ పున్నం, గ్లోబల్‌ అనలిస్ట్‌ వ్యవస్థాపకుడు రామ్‌రెడ్డి, హైఫై యూత్‌ ఫౌండేషన్‌ వ్యవస్థాపకుడు రాకృష్ణన్‌ సుందర్‌, ఫాల్కన్‌ఎక్స్‌ సహ వ్యవస్థాపకుడు బీవీ జగదీశ్‌, బే ఏరియా తెలుగుసంఘం సలహాబోర్డు ప్రతినిధి డాక్టర్‌ రమేష్‌ కొండా, తెలంగాణ కల్చరల్‌ అసోసియేషన్‌ వ్యవస్థాపకుడు విజయ్‌ చావా, ఏపీఎన్‌ఆర్‌టీ సొసైటీ బే ఏరియా ప్రతినిధి వెంకటరెడ్డి, విజయ అసూరి తదితరులు సమావేశంలో పాల్గొన్నారు.

కాన్సాస్ నగరంలో ఎన్టీఆర్‌ శత జయంతి వేడుకలు



ఇంటర్నెట్‌డెస్క్‌: తెదేపా వ్యవస్థాపక అధ్యక్షుడు, దివంగత మాజీ సీఎం ఎన్టీఆర్‌ శ‌త‌జయంతి వేడుక‌, మహానాడును అమెరికాలోని కాన్సాస్ నగరంలో ఎన్నారై తెదేపా కాన్సాస్‌ సిటీ ఆధ్వర్యంలో ఘనంగా నిర్వహించారు. వెలకటూరి లక్ష్మీనాయుడు జ్యోతి ప్రజ్వలన చేసి కార్యక్రమాన్ని ప్రారంభించారు. ఈ సందర్భంగా రిచా వల్లూరుపల్లి, శ్రీనివాస్ కోటిపల్లి పాటలు పాడి అందరినీ అలరించారు. ఎన్టీఆర్‌కు భారతరత్న ఇవ్వాలని శ్రీనివాస్ దామ, అమరావతిని ఏపీ రాజధానిగా కొనసాగించాలని కేశవ్ మాగంటి తీర్మానించారు. వెంకట్ నల్లూరి, శిల్పా బండ్ల తదితరులు ప్రసంగించారు. సుమారు 300 మంది పాల్గొన్న ఈ వేడుకల్లో 'జోహార్ అన్న ఎన్టీఆర్', 'జై బాబు.. జై జై బాబు' అంటూ నినాదాలు చేశారు. ఈ సందర్భంగా వేణు కొల్ల, సాయి మనీంద్ర, మధు ఉప్పగండ్ల తెదేపా సభ్యత్వ కార్యక్రమం నిర్వహించి సుమారు 150 మంది కొత్త సభ్యులను ఎన్నారై తెదేపాలో చేర్పించారు. కళ్యాణ్ పెమ్మసాని, శ్రీనివాస్ కుదారవల్లి, కమలాకర్ అనంతనేని కార్యక్రమంలో భోజన ఏర్పాట్లు చేశారు. ఈ కార్యక్రమంలో రావు ద్రోణవల్లి, అరుణ్‌ కొమ్మినేని, వెంకట్ నెల్లూరి, ప్రకాశ్‌ కన్యధార, రతన్‌ కొమ్రనేని, మురళీ నర్ల, నాయుడు ఒట్టిగుంట, గౌతమ్‌ నల్లూరి, శ్రీనివాస్‌ కోడె, సురేశ్‌ తుమ్మల, హరి బండ్ల, గోపి మండ్ల, శ్రీధర్‌ కొడాలి, వెంకట్‌ గొర్రెపాటి, సోమశేఖర్‌ పెమ్మసాని, సాయి నంబూరి, చంద్ర గన్నె తదితరులు పాల్గొన్నారు.  కార్యక్రమం విజయవంతమవ్వడానికి కృషి చేసిన దాతలు మనోహర్‌ నాయుడు వెలకుర్తి, ప్రకాశ్‌ కన్యధార, బాపురెడ్డి మోతె, శివ జాస్తిలకు నిర్వహకులు ప్రత్యేకంగా ధన్యవాధాలు తెలియజేశారు. 







లండన్‌లో తెదేపా యూకే ఆధ్వర్యంలో ఘనంగా ‘మహానాడు’



ఇంటర్నెట్‌డెస్క్‌: లండన్‌లో తెదేపా యూకే ఆధ్వర్యలో ‘మహానాడు’ను ఘనంగా నిర్వహించారు. యూకేలోని అన్ని ప్రధాన నగరాల నుంచి తెదేపా కార్యకర్తలు, ఎన్టీఆర్‌ అభిమానులు ఈ కార్యక్రమంలో పాల్గొన్నారు. పలు ప్రాంతాల నుంచి కార్యకర్తలు, నేతలు మహానాడు వేదిక వద్దకు ర్యాలీగా తరలివెళ్లారు. ‘మా తెలుగు తల్లికి మల్లెపూదండ’ గీతంతో కార్యక్రమాలను ప్రారంభించారు.

తొలుత తెదేపా వ్యవస్థాపకుడు ఎన్టీఆర్ జయంతిని పురస్కరించుకుని ఆయన విగ్రహానికి పూలమాలలు వేసి నివాళులర్పిచారు. అనంతరం పార్టీ కోసం ప్రాణ త్యాగాలు చేసిన కార్యకర్తల ఆత్మకు శాంతి కలగాలని ఆకాంక్షిస్తూ రెండు నిమిషాల మౌనం పాటించారు. ఆ తర్వాత ఎన్టీఆర్‌ సినీ, రాజకీయ జీవిత విశేషాలు, ఆయన పరిపాలన, తెలుగు ఖ్యాతిని దేశ విదేశాల్లో వ్యాప్తి చేసిన తీరును గుర్తు చేసుకున్నారు. ముఖ్యఅతిథిగా హాజరైన శ్రీదేవి గుంటుపల్లి మాట్లాడుతూ ఎన్టీఆర్‌ చేసిన సేవలను కొనియాడారు.

వైకాపా ప్రభుత్వంలో పెరుగుతున్న నిత్యావసరాలు, మహిళలపై లైంగిక వేధింపులు, విద్యుత్‌కోతలు, నిరాదరణకు గురైన విద్య, వైద్య రంగాలపై ఎన్‌ఆర్‌ఐ నేతలు మాట్లాడారు. 2024లో ఏపీలో మళ్లీ తెదేపాను అధికారంలోకి తీసుకొచ్చేందుకు ప్రతి ఒక్కరూ కృషి చేయాలని తీర్మానించారు. తెదేపా అధినేత చంద్రబాబు జూమ్‌ ద్వారా ఈ కార్యక్రమానికి హాజరై మాట్లాడారు. పార్టీ పటిష్ఠానికి ప్రతి ఒక్కరూ కృషి చేయాలని పిలుపునిచ్చారు. ఈ విషయంలో ఎన్‌ఆర్‌ఐ నేతలు చేస్తున్న నిబద్ధతను చంద్రబాబు కొనియాడారు.



ఈ కార్యక్రమంలో జయకుమార్ గుంటుపల్లి, వేణు మాధవ్ పోపూరి, శ్రీనివాస్ పాలడుగు, ప్రసన్న నాదెండ్ల, శ్రీకిరణ్ పరుచూరి, నరేష్ మల్లినేని, భాస్కర్ అమ్మినేని, జయరామ్ యలమంచిలి, రవికాంత్ కోనేరు, లగడపాటి శ్రీనివాస్, చక్రి మువ్వ నారాయణ రెడ్డి, సురేష్ కోరం, వీర పరిటాల, చందు నారా, సుందర్రాజు మల్లవరపు, శివరామ్‌ కూరపాటి, కల్యాణ్ కాపు, శ్రీకాంత్ యర్రం, మహేంద్ర తాళ్లూరు, శ్రీధర్ నారా, రవికిరణ్ అరవపల్లి, సురేష్ అట్లూరి, జోషిరావు నర్రా, ప్రభాకర్ అమిర్నేని, శ్రీధర్‌ బెల్లం, వంశీ గొట్టిపాటి, పతంజలి కొల్లి, ఆర్కే రాయపూడి, అజయ్ ధూళిపాళ్ల, రాజశేఖర్ బోడపాటి, జనార్దన్ పోలూరు, వినయ్ కామినేని తదితరులతో పాటు పెద్ద ఎత్తున తెదేపా అభిమానులు, కార్యకర్తలు పాల్గొని మహానాడును విజయవంతం చేశారు. 





గాన గంధర్వునికి ఆటా స్వరనీరాజనం



డల్లాస్‌: అమెరికా తెలుగు సంఘం (ఆటా) డల్లాస్, టెక్సాస్ కార్యవర్గ బృందం శనివారం (సెప్టెంబర్ 25, 2021) స్వర్గీయ ఎస్పీ బాల సుబ్రహ్మణ్యం ప్రథమ వర్ధంతి కార్యక్రమాన్ని నిర్వహించింది. ఈ సందర్భంగా గాన గంధర్వునికి స్వర కుసుమాలను నీరజనాలుగా అందిస్తూ ‘బాలు గాన సుధా స్మృతి’ పేరిట సంగీత కార్యక్రమాన్ని ఏర్పాటు చేసింది. ఇందులో భాగంగా తెలుగు చిత్రసీమ సంగీత దర్శకుల సారథ్యంలో బాలు ఆలపించిన మధురమైన పాటలను రాజశేఖర్ సూరిభొట్ల, సంతోష్ ఖమ్మామ్కర్, జానకి శంకర్, సాయి రాజేష్ మహాభాష్యం, సృజన ఆడూరి, ప్రభాకర్ కోట, చంద్రహాస్ మద్దుకూరి, శిరీష కోటంరాజు, నాగి వడ్లమన్నాటి, బాలాజి నరసింహన్, వీణ యలమంచలి, జ్యోతి సాదు, మల్లిక సూర్యదేవర, రోషిని బుద్ధ ఎంతో కమనీయంగా ఆలపించారు. ఈ కార్యక్రమానికి శారద సింగిరెడ్డి, రవి తూపురాణి వ్యాఖ్యాతలుగా వ్యవహరించారు.

ఆటా బోర్డు అఫ్ ట్రస్టీస్ అరవింద్ రెడ్డి, సతీష్ రెడ్డి, శారద సింగిరెడ్డి, రామ్ అన్నాడి, అడ్వయిజరి కమిటీ సంధ్య గవ్వ, పూర్వ కార్యదర్శి అనంత్ రెడ్డి పజ్జూర్, రీజినల్ కోఆర్డినేటర్స్ మహేష్ మానపురి, సుమన సారెడ్డి స్టాండింగ్ కమిటీస్ మంజు రెడ్డి ముప్పిడి, మహేందర్ గనపురం, దామోదర్ ఆకుల, మాధవి లోకిరెడ్డి సంయుక్తంగా ఆటా ఝుమ్మంది నాదం- 2021 పాటల పోటీలకు న్యాయ నిర్ణేతలుగా వ్యవహరించిన శ్రీని ప్రభల, రాజశేఖర్ సూరిభొట్లతో పాటు ఆటాకు అందిస్తున్న సేవలకు గానూ రవి తూపురాణి, బాల గనపవరపును సన్మానించారు. ఆటా సేవా కార్యక్రమాలను ఈ సందర్భంగా బోర్డు అఫ్ ట్రస్టీ సతీష్ రెడ్డి  వివరించారు. ఆటా అధ్యక్షులు భువనేశ్ బుజాల, ఉత్తరాధ్యక్షులు మధు బొమ్మినేని ఆటా సంస్థతో ఎస్పీ బాలుకు ఉన్న అనుబంధాన్ని నెమరవేసుకున్నారు.



షార్లెట్‌లో తెదేపా అభిమానుల ఆత్మీయ సమావేశానికి హాజరైన వైకుంఠం ప్రభాకర్‌ చౌదరి



అమెరికా: అనంతపురం మాజీ ఎమ్మెల్యే వైకుంఠం ప్రభాకర్‌ చౌదరికి అమెరికాలోని షార్లెట్‌ నగరంలో ఘన స్వాగతం లభించింది. బోస్టన్‌లో ఈ నెల 20, 21 నిర్వహించనున్న ఎన్నారై తెదేపా యూఎస్‌ఏ ఆధ్వర్యంలో నిర్వహించనున్న మహానాడులో పాల్గొనేందుకు వైకుంఠం ప్రభాకర్‌ చౌదరి అమెరికా వచ్చారు. ఈ సందర్భంగా ఈ నెల 18న షార్లెట్‌లో తెలుగుదేశం పార్టీ అభిమానుల ఆత్మీయ సమావేశం నిర్వహించారు. ఈ కార్యక్రమంలో తెదేపా అభిమానులు దాదాపు 250 మంది పాల్గొని కార్యక్రమాన్ని విజయవంతం చేశారు. అనంతపురం వాసులు, తెలుగుదేశం పార్టీ అభిమానులు షార్లెట్‌లో ఎక్కువగా ఉండడంతో వారి కోరికను మన్నించి వైకుంఠం ప్రభాకర్‌ చౌదరి ఈ సమావేశంలో పాల్గొన్నారు. 



షార్లెట్‌లో నిర్వహించిన ఈ కార్యక్రమానికి పురుషోత్తం చౌదరి గుడే, రవి నాయుడు, ఠాగూర్ మల్లినేని, వెంకట్ మాలపాటి, ఆవులపాటి, మహేష్ సూరపనేని, వెంకట్ సూర్యదేవర, కృష్ణ, నరసింహ సమన్వయకర్తలు వ్యవహరించారు. ఈ కార్యక్రమంలో సురేష్ కాకర్ల, రామ్ అల్లు, సిద్ద కోనంకి, కేశవ్ వేముల తదితరులు పాల్గొన్నారు.



తెదేపా అభిమానుల ఆత్మీయ సమావేశంలో పురుషోత్తం చౌదరి గుడే స్వాగతోపన్యాసం చేశారు. ఈ సందర్భంగా పిల్లలు పుష్పగుచ్ఛంతో ప్రభాకర్ చౌదరికి ప్రత్యేకంగా స్వాగతం పలికారు. పలువురు మహిళలు, యువత తమ తమ ఆలోచనలను ప్రసంగ రూపంలో పంచుకున్నారు. అనంతరం ప్రభాకర్ చౌదరి సమావేశాన్ని ఉద్దేశించి కీలక ప్రసంగం చేశారు. ఎన్టీఆర్ తెలుగుదేశం పార్టీ స్థాపన, విధివిధానాలు, తెదేపా అధికారంలో ఉన్నప్పుడు అణగారిన వర్గాలకు అందించిన చేయూత, ప్రస్తుతం ప్రతిపక్షంలో ఉన్నప్పటికీ చంద్రబాబునాయుడు ఆధ్వర్యంలో చేస్తున్న పోరాటాలు, సీఎం వైఎస్ జగన్మోహన్ రెడ్డి ప్రభుత్వం చేస్తున్న దురాగతాలు, స్వలాభాపేక్ష లేకుండా ఎన్నారైలు ఆంధ్రప్రదేశ్ అభివృద్ధికి, తెలుగుదేశం పార్టీకి వెన్నుదన్నుగా నిలుస్తున్న వైనం, బోస్టన్ మహానాడు ఆహ్వానం తదితర విషయాలపై ప్రభాకర్ చౌదరి సుదీర్ఘంగా మాట్లాడారు. సభికులు అడిగిన పలు ప్రశ్నలకు ఎంతో ఓపికగా సమాధానాలు చెప్పారు. 



ఈ సందర్భంగా కార్యక్రమ సమన్వయకర్తలు ప్రభాకర్ చౌదరిని ఘనంగా సన్మానించి జ్ఞాపికను అందించారు. శాలువాతో సత్కరించబోగా ఆ శాలువాను తిరిగి ఠాగూర్ మల్లినేనికి కప్పి, తెలుగుదేశం పార్టీ కోసం అంకితభావంతో పనిచేస్తున్న ఠాగూర్ లాంటి వాళ్లను ముందు సత్కరించాలని ప్రభాకర్ చౌదరి అనడంతో సభికులు హర్షధ్వానాలతో మద్దతు తెలిపారు. ఈ కార్యక్రమంలో పాల్గొన్న వారి యోగక్షేమాలు వైకుంఠం ప్రభాకర్‌ చౌదరి అడిగి తెలుసుకోవడం అందరినీ ఆకట్టుకుంది. మహిళలు, పిల్లలు, పెద్దలు ఇలా అందరూ ఈ కార్యక్రమంలో పాల్గొనడం విశేషం. ఈ సందర్భంగా పిల్లలతో కలిసి కేక్ కట్ చేశారు.





మహోన్నత సంస్కృతిని ఆచరణలో చూపాలి

మాజీ ఉపరాష్ట్రపతి వెంకయ్యనాయుడు



ఈనాడు, దిల్లీ: మహోన్నత సంస్కృతికి వారసులమని చెప్పుకోవడం గొప్పకాదని, దాన్ని ఆచరణలో చూపినప్పుడే నిజమైన సార్థకత చేకూరుతుందని మాజీ ఉపరాష్ట్రపతి వెంకయ్యనాయుడు పేర్కొన్నారు. ఆయన ఆదివారం సింగపూర్‌లోని శ్రీ సాంస్కృతిక కళాసారథి ద్వితీయ వార్షికోత్సవ కార్యక్రమంలో పాల్గొని ప్రసంగించారు. ‘‘మన భాష సంస్కృతులను కాపాడుకొని ముందు తరాలకు అందించడమే మనం ఇచ్చే నిజమైన గౌరవం. ఉన్నతమైన సంస్కృతి ద్వారా ఉన్నత సమాజానికి బాటలుపడతాయి. పురోభివృద్ధిని కోరుకొనేవారు గత చరిత్రను మరువకూడదు. స్వధర్మం, సంస్కృతికి దూరం కాకూడదు. మన భాష, సంస్కృతులను పరిరక్షించుకొనేందుకు ప్రపంచవ్యాప్తంగా పనిచేస్తున్న సంస్థలు ఒకే వేదికమీదికి రావాలి. నలుగురి ఆలోచనల సంగమం గొప్ప విజయాలను అందిస్తుంది. ఈ దిశగా శ్రీసాంస్కృతిక కళాసారథి లాంటి సంస్థలు చొరవ తీసుకోవాలి. యువతలో ఈ చొరవ మరింత పెరగాలి. స్త్రీలను గౌరవించటం మన సంస్కృతిలో భాగం. వైవిధ్యాన్ని ఆహ్వానించే భారతీయుల ఆలోచనా సరళి అందరికీ ఆదర్శం. మన ప్రార్థనల్లో ప్రతిచోటా శాంతికి ప్రాధాన్యం ఉంటుంది. బ్రిటిష్‌వారు ప్రవేశించిన కారణంగా మన ఘనమైన గతంలో కొంతభాగాన్ని భారతీయులు కోల్పోవాల్సి వచ్చింది. ఈ విషయాన్ని గుర్తించి మనదైన సంస్కృతిని పునరుజ్జీవింపజేసుకోవాలి. ఇందుకోసం ప్రపంచంలోని భారతీయులంతా ఏకంకావాలి’’ అని వెంకయ్యనాయుడు పిలుపునిచ్చారు. 



శ్రీ సాంస్కృతిక కళాసారథి వ్యవస్థాపకులు కవుటూరు రత్నకుమార్ మాట్లాడుతూ ‘‘మా సంస్థ 2020లో ప్రారంభమై గత రెండు సంవత్సరాలుగా సుమారు 40 కి పైగా కార్యక్రమాలను ప్రపంచవ్యాప్తంగా అనేక తెలుగు సంస్థల సమన్వయంతో నిర్వహించింది. ద్వితీయ వార్షికోత్సవం వేడుకలను గౌరవనీయులు వెంకయ్య నాయుడు చేతుల మీదుగా జరుపుకోవాలని జూలై నుంచి ఎదురు చూస్తున్నాం. ఇన్నాళ్లకు మా కల నెరవేరింది’’ అని ఆనందం వ్యక్తం చేశారు.



సంస్థ ప్రధాన కార్యనిర్వాహకవర్గం రాధిక మంగిపూడి, రామాంజనేయులు చామిరాజు, భాస్కర్ ఊలపల్లి, శ్రీధర్ భరద్వాజ్, రాంబాబు పాతూరి, సుధాకర్ జొన్నాదుల కలసి వెంకయ్య నాయుడిని అభిమానపూర్వకంగా సత్కరించారు. సింగపూర్ తెలుగు ప్రజలను ఉద్దేశించి వెంకయ్య నాయుడు ఇచ్చిన ప్రసంగం చక్కటి ఛలోక్తులతో, మన భాష, సంప్రదాయ, సంస్కృతులను కాపాడుకునేందుకు పిలుపునిస్తూ, ఆలోచనాత్మకమైన సందేశంతో అందరిని అలరించింది. ఈ కార్యక్రమములో  సింగపూర్‌లో ప్రఖ్యాత తెలుగు సంస్థలు, ‘తెలంగాణ కల్చరల్ సొసైటీ’, ‘తెలుగు భాగవత ప్రచార సమితి’, ‘కాకతీయ సాంస్కృతిక పరివారం’ సంస్థ సభ్యులు హాజరై శ్రీ సాంస్కృతిక కళాసారథిని అభినందించారు. గణేశ్న రాధాకృష్ణ సాంకేతిక నిర్వాహకులుగా వ్యవహరించిన ఈ కార్యక్రమం  సామాజిక మాధ్యమాల వేదికగా ప్రసారం చేశారు.





 

Pravasi Bharatiya Divas: ఊరి కోసం ఉదారత

ప్రకాశం జిల్లాలో నెప్పల సుబ్బారాయుడి సేవా కార్యక్రమాలు
పేదలకు ఇళ్లు..  రైతుల కోసం ఎత్తిపోతల పథకాలు
28 ఏళ్లుగా కొనసాగుతున్న సేవాయజ్ఞం



ఈనాడు డిజిటల్, ఒంగోలు: ఆయన సాధారణ మధ్యతరగతి రైతు కుటుంబంలో జన్మించారు. బాల్యం నుంచే ఎన్నో ఒడిదొడుకులు ఎదుర్కొని, ఫార్మా రంగంలో ఉద్యోగిగా ప్రస్థానం ప్రారంభించి... ఏకంగా అమెరికాలో ఓ ఫార్మా కంపెనీ వ్యవస్థాపకుడి స్థాయికి ఎదిగారు. తన సొంతూరికి ఏదో ఒకటి చేయాలన్న ఉద్దేశంతో ఛారిటుబుల్‌ ట్రస్టు ప్రారంభించి భారీస్థాయిలో సేవా కార్యక్రమాలు చేస్తున్నారు. ఆయనే ప్రవాసాంధ్రుడు నెప్పల సుబ్బారాయుడు. ప్రకాశం జిల్లా నాగులుప్పలపాడు మండలం మద్దిరాలపాడు వాసి. 1994లో నెప్పల సుబ్బారాయుడు-శారద ఛారిటబుల్‌ ట్రస్టు ఏర్పాటుచేసి దాని ఆధ్వర్యంలో 28 ఏళ్లుగా సేవా కార్యక్రమాలు నిర్వహిస్తున్నారు. ఇప్పటివరకూ దాదాపు రూ.12 కోట్ల వరకూ వెచ్చించారు. తద్వారా గ్రామానికి ఆయన సృష్టించి ఇచ్చిన ఆస్తి విలువ... ఇప్పుడు అంతకు మూడు, నాలుగు రెట్లు ఎక్కువ ఉంటుంది. 



పేదల కోసం ఇళ్ల నిర్మాణం

మద్దిరాలపాడులో ఎస్సీల కోసం 5 ఎకరాల భూమి కొని, అందులో 124 పక్కా గృహాలు నిర్మించి పంపిణీ చేశారు. ‘నెప్పల సుబ్బారాయుడు-శారద’ కాలనీగా ఆ ప్రాంతాన్ని తీర్చిదిద్దారు. రోడ్డు పక్కన గుడారాల్లో ఉంటున్న 25 మందిని గుర్తించి వారి కోసం స్థలం కొని ఇల్లు కట్టించి ఇచ్చారు.  అక్కడ ఓ ఆడిటోరియం నిర్మించారు. కల్యాణ  మండపం  కోసం స్థలం కొన్నారు.



ఎత్తిపోతలకు చేయూత

చేకూరుపాడులో తన సొంత నిధులు రూ.1.20 కోట్లతో ఎత్తిపోతల పథకం నిర్మించారు. దాని కింద ప్రస్తుతం 150 ఎకరాల ఆయకట్టుకు సాగునీరు అందుతోంది. చీర్వానుప్పలపాడు, మద్దిరాలపాడులో ప్రభుత్వ నిర్మించిన ఎత్తిపోతల పథకాలకు ఆర్థిక సాయం అందించారు. వాటిద్వారా 150 ఎకరాలకు సాగునీరు అందుతోంది. 

విద్య, వైద్యానికి చేయూత

> మద్దిరాలపాడులో పీహెచ్‌సీ భవనం, చేకూరుపాడు హైస్కూలుకు రెండు గదులు నిర్మించి ఇచ్చారు. మద్దిరాలపాడులో వంద మరుగుదొడ్లు నిర్మించారు. 

> పాఠశాలలకు సామగ్రితో పాటు విద్యార్థులకు ఉచితంగా పుస్తకాలు, యూనిఫాం అందిస్తున్నారు. గ్రంథాలయానికి పుస్తకాలు అందించారు. ఉత్తమ ఉపాధ్యాయులకు పురస్కారాలు అందించారు. 

> మద్దిరాలపాడు, చదలవాడలో సిమెంటు రహదారులు నిర్మించారు. మద్దిరాలపాడు, కె.బిట్రగుంటలో బస్సు షెల్టర్లు నిర్మించారు. 

> వృద్ధులకు దుస్తుల పంపిణీ, అంధత్వ నివారణ కోసం రెడ్‌క్రాస్‌ సొసైటీకి రూ.కోట్ల ఆర్థికసాయం అందజేశారు. 

> సుబ్బారాయుడు సేవలకు గుర్తింపుగా 2003లో అప్పటి నాటి మంత్రి దామచర్ల ఆంజనేయులు, 2004లో అప్పటి ఆర్థిక మంత్రి కె.రోశయ్య రాష్ట్రప్రభుత్వ పురస్కారాలు అందించారు. 

మా గ్రామ ప్రజలంతా బాగుండాలి



నేనే కాదు.. మా గ్రామ ప్రజలు అందరూ బాగుండాలని, వారి జీవితాలు మెరుగుపడాలని, వారు అభివృద్ధి చెందాలనేది నా ఉద్దేశం. అందుకే సొంతూరికి నా వంతు సాయంగా ఇవన్నీ చేశాను. సమాజానికి నా వంతుగా సేవ చేయాలనేదే నా తపన. భవిష్యత్తులోనూ మరిన్ని సేవా కార్యక్రమాలు కొనసాగిస్తాను. - నెప్పల సుబ్బారాయుడు, ప్రవాసాంధ్రుడు

బడి బాగుకు రూ.20 లక్షలు
ఉన్నత పాఠశాల అభివృద్ధికి ముందుకొచ్చిన మురళీ దామోదర్‌ 



గుడ్లవల్లేరు (కృష్ణా), న్యూస్‌టుడే: అమెరికాలో స్థిరపడిన కృష్ణాజిల్లా గుడ్లవల్లేరు మండలం కౌతవరానికి చెందిన కానూరి మురళీ దామోదర్‌.. తన స్వగ్రామంలో ఉన్నత పాఠశాల అభివృద్ధికి విశేషకృషి చేస్తున్నారు. ట్రస్టు ఏర్పాటు చేసి.. దాని ఆధ్వర్యంలో సేవా కార్యక్రమాలు నిర్వహిస్తున్నారు. కౌతవరంలోని కానూరి దామోదరయ్య జడ్పీ హైస్కూలు అభివృద్ధిలో భాగంగా.. కంప్యూటర్ల కోసం రూ.10 లక్షలు, సైకిల్‌ స్టాండు ఏర్పాటుకు రూ.3 లక్షలు, వంటగది, డైనింగ్‌ టేబుళ్ల కోసం రూ.3 లక్షలు, సైన్స్‌ ల్యాబ్‌లలో పరికరాల కొనుగోలుకు మరో రూ.4 లక్షలు కేటాయించారు. తమ సొంత ఊళ్లో తాత పేరుతో ఉన్న ప్రభుత్వ పాఠశాలను చాలాకాలంగా వేధిస్తున్న సమస్యలన్నింటినీ ఒకేసారి తొలగించేందుకు అవసరమైన సహాయం మురళీ దామోదర్‌ అందజేశారు. 

జన్మభూమి రుణం తీర్చుకోవాలని..
నెల్లూరు జిల్లాలో ప్రవాసాంధ్ర వైద్యుడు ఎన్‌.ప్రేమసాగర్‌ రెడ్డి సేవలు



వెంకటాచలం, న్యూస్‌టుడే: ఆయన ఓ సాధారణ రైతు కుటుంబంలో జన్మించారు. పల్లె నుంచి ప్రస్థానం ప్రారంభించి పట్టుదలతో చదివి అమెరికాలో ప్రముఖ వైద్యునిగా ఎదిగారు. తన ఉన్నతికి కారణమైన జన్మభూమి రుణం తీర్చుకోవాలనుకుని సొంతూళ్లో భారీ ఎత్తున సేవా కార్యక్రమాలు నిర్వహిస్తున్నారు. ఆయనే ప్రవాసాంధ్రుడు డా.ననమాల ప్రేమసాగర్‌ రెడ్డి. నెల్లూరు జిల్లా వెంకటాచలం మండలం నిడిగుంటపాలెం వాసి. ప్రస్తుతం అమెరికాలోని కాలిఫోర్నియాలో నివసిస్తున్న ఆయన తన గ్రామంలోని పాఠశాలకు వసతులు కల్పించటంతో పాటు గ్రామాభివృద్ధికి తోడ్పాటు అందిస్తున్నారు. దీని కోసం ఇప్పటివరకూ కోట్ల రూపాయలు వెచ్చించారు. 

పాఠశాల అభివృద్ధికి అండగా...​​​

నిడిగుంటపాలెం ఉన్నత పాఠశాల అభివృద్ధికి ఆయన అండగా నిలిచారు. పన్నెండేళ్లుగా అవసరమైన సందర్బాల్లో నిధులు ఇస్తూనే ఉన్నారు. పాఠశాల, బాలికల వసతిగృహాల భవనాలు, ఇతర మౌలిక వసతుల అభివృద్ధికి రూ.2.50 కోట్లు వెచ్చించారు. భవనాలకు కావల్సిన భూమినీ సొంత డబ్బులతో కొన్నారు.

> పాఠశాలకు బెంచీలు, ఇతర సామగ్రి అందించారు. ప్రధానరోడ్డు నుంచి పాఠశాల వరకూ సీసీ రహదారి నిర్మించారు.

సీసీ రోడ్లు.. మురుగునీటి కాలవలు

> రూ.1.60 కోట్లు వెచ్చించి గ్రామమంతా పూర్తిగా సీసీ రోడ్లు నిర్మించారు. రూ.75 లక్షలతో ఇరువైపులా మురుగునీటి కాలవల నిర్మాణం చేపట్టారు. 

> గ్రామంలోని ప్రతి ఇంటికీ సురక్షితమైన తాగునీరు అందించాలనే ఉద్దేశంతో 12 ఏళ్ల క్రితం రూ.10 లక్షలు వెచ్చించి ప్లాంటు ఏర్పాటుచేశారు. అప్పటి నుంచి ఇప్పటివరకూ ప్రతి నెలా దాని నిర్వహణ వ్యయమంతా భరిస్తున్నారు. 

పేదలకు ఇళ్ల కోసం సాయం​​​​​​

> ప్రభుత్వ పథకాలతో ఇళ్లు కట్టుకుంటున్న పేదలకు తనవంతుగా రూ.10 వేల చొప్పున ఆర్థికసాయం అందించారు. గ్రామంలోని మొత్తం 330 మంది లబ్ధిదారులకు రూ.33 లక్షల మేర సాయం చేశారు. 

పిల్లలకు పుస్తకాలు..గ్రామ ప్రజలకు తాగునీరు



తవణంపల్లి, న్యూస్‌టుడే: చిత్తూరు జిల్లా తవణంపల్లి మండలం అరగొండ గొల్లపల్లిలో తాగునీటి ప్లాంటు ఏర్పాటుతోపాటు పాఠశాల విద్యార్థులకు ప్రోత్సాహకాల్ని అందిస్తోంది పాపుదేశి ఫౌండేషన్‌. గ్రామానికి చెందిన వేణుగోపాల నాయుడి కుమారుడు ప్రసాద్‌.. 2010లో ఫౌండేషన్‌ ప్రారంభించారు. తవణంపల్లె, ఐరాల, బంగారుపాళ్యం మండలాల్లోని కొన్ని పాఠశాలల్లో పేద విద్యార్థులకు ఏటా రూ.2 లక్షల విలువైన పుస్తకాలు, పెన్నులు, విద్యా సామగ్రిని పంపిణీ చేస్తున్నారు. మంచి ప్రతిభ కనబరిచిన విద్యార్థులకు ప్రోత్సాహక నగదును అందిస్తున్నారు. తవణంపల్లె మండలంలోని ఎంఈవో కార్యాలయానికి రెండు కంప్యూటర్లు, అరగొండ బాలుర ఉన్నత పాఠశాలలో నీటి నిల్వకు సంపు, విద్యుత్‌ మోటారు ఇచ్చారు. జన విజ్ఞాన వేదిక ద్వారా విద్యార్థులకు అవగాహన కల్పించే కార్యక్రమాలు నిర్వహిస్తున్నారు. గ్రామంలోని ప్రజలకు మంచినీటిని అందించేందుకు యోగీశ్వర్‌ నాయుడు, పాపుదేశి ఫౌండేషన్‌ సంస్థ రూ.10 లక్షలతో సాయితీర్థం పేరుతో మినరల్‌ వాటర్‌ ప్లాంటును నిర్మించారు.



తండ్రి స్ఫూర్తి.. సేవాదీప్తి

రామినేని ఫౌండేషన్‌ ఆధ్వర్యంలో పలు కార్యక్రమాలు

విద్యార్థులకు ప్రోత్సాహం.. ప్రముఖులకు పురస్కారాలు

​​​​​​

గుంటూరు (జిల్లాపరిషత్తు), న్యూస్‌టుడే: గ్రామాన్ని అభివృద్ధి చేయాలన్న తన తండ్రి రామినేని అయ్యన్నచౌదరి లక్ష్యాన్ని.. తనయుడైన ధర్మప్రచారక్‌ స్వీకరించారు. రహదారులు, తాగునీటి సరఫరా ఏర్పాట్లు చేశారు. మరెన్నో వసతులు కల్పించారు. తమ సేవలను గ్రామానికి పరిమితం చేయకుండా.. జిల్లావ్యాప్తంగా విస్తరించి పేద విద్యార్థులకు పురస్కారాలు అందిస్తున్నారు. గురువులను సత్కరిస్తున్నారు. గుంటూరు జిల్లా పొన్నూరు మండలం బ్రాహ్మణకోడూరుకు చెందిన అయ్యన్న చౌదరి ఆమెరికాలోని ఒహాయోలో స్థిరపడ్డారు. ఆయన కుమారుడైన ధర్మప్రచారక్‌.. గ్రామాభివృద్ధికి సేవలదించే ఆలోచనతో ‘డాక్టర్‌ రామినేని ఫౌండేషన్‌’ ద్వారా రూ.2 కోట్లు కేటాయించారు. దీనికి జిల్లాపరిషత్తు ఎన్‌ఆర్‌ఐ విభాగం ద్వారా రూ.3 కోట్ల మ్యాచింగ్‌ గ్రాంటు ఇవ్వడంతో రూ.5 కోట్లతో సిమెంటు రోడ్లు, పశు వైద్యశాల, ఆధునిక వసతులతో జిల్లాపరిషత్తు ఉన్నత పాఠశాల, గ్రామస్తులకు రక్షిత తాగునీటిని సరఫరా చేసేందుకు ఓవర్‌హెడ్‌ ట్యాంకును నిర్మించారు. రామాలయం, పెదవడ్లపూడిలో వినాయకుడి గుడికి నిధులు సమకూర్చారు. గుంటూరులో పోలీసు కంట్రోల్‌ రూమ్, సీసీ టీవీ కెమెరాలకు రూ.20 లక్షలు అందించారు. 



> స్మార్ట్‌ విలేజ్‌ పథకంలో భాగంగా గ్రామాన్ని దత్తత తీసుకుని ప్రభుత్వ భాగస్వామ్యంతో రూ.20 లక్షలతో 263 మరుగుదొడ్లను నిర్మించారు. కరోనా సమయంలో 1,500 మందికి చైతన్య కార్యక్రమాలను నిర్వహించటంతో పాటు రెండు డోసులు వ్యాక్సిన్‌ వేయించారు. 

విద్యార్ధులకు ప్రోత్సాహం.. గురువులకు సత్కారం

అయ్యన్న చౌదరి 70వ పుట్టిన రోజు సందర్భంగా ఆయన పిల్లలు 1999 అక్టోబరు 12న రామినేని ఫౌండేషన్‌ని భారతదేశంలో ప్రారంభించారు. నాటి నుంచి కళలు, విజ్ఞాన, మానవీయ శాస్త్రాల్లో ప్రముఖులను విశిష్ఠ, విశేష పురస్కారాలతో సన్మానిస్తున్నారు. గ్రామీణ ప్రాంతాల్లోని జిల్లాపరిషత్తు ఉన్నత పాఠశాలల్లో చదివే నిరుపేద విద్యార్థులను ప్రోత్సహిస్తున్నారు. పదో తరగతి వార్షిక పరీక్షల్లో ప్రతిభ చూపిన విద్యార్థులకు జిల్లా స్థాయిలో ముగ్గురికి, మండలస్థాయిలో ప్రథమస్థానంలో నిలిచినవారికి ప్రతిభ పురస్కారాలను అందజేస్తున్నారు. 100 శాతం ఉత్తీర్ణత సాధించిన జడ్పీ పాఠశాలల ప్రధానోపాధ్యాయులను గురు పురస్కారాలతో సన్మానిస్తున్నారు.

భావితరాలకు మంచి సందేశం



‘పేద విద్యార్థులకు చేయూత అందించాలని నాన్న ఆలోచించేవారు. అందుకే వారికి నగదు ప్రోత్సాహకాలు అందిస్తున్నాం. గురువులతో పాటు వివిధ రంగాల్లో ప్రముఖులను గుర్తించి పురస్కారాలివ్వడం మా బాధ్యతగా భావిస్తున్నాం. భావితరాలకు దీని ద్వారా మంచి సందేశం ఇవ్వవచ్చు’ అని ధర్మప్రచారక్‌ పేర్కొన్నారు. 

సొంత ఊరు కాకున్నా.. తనవంతు సాయం

 పార్వతీపురంలో ప.గో. ప్రవాసాంధ్రుడి సేవలు



పార్వతీపురం గ్రామీణం, న్యూస్‌టుడే: ఆయనది ఆ ప్రాంతం కాదు.. కానీ పల్లెలో తన సేవలు అవసరమని భావించి అక్కడ సేవా కార్యక్రమాలు నిర్వహిస్తున్నారు ప్రవాసాంధ్రుడు మోహన్‌ సుధీర్‌ పట్టా. ఆయన స్వస్థలం పశ్చిమగోదావరి జిల్లా. ప్రస్తుతం అమెరికాలోని లాస్‌ఏంజెలిస్‌లో ఉంటున్న ఆయన విజయనగరం జిల్లా పార్వతీపురం మండలంలోని అడ్డాపుశీల గ్రామంలో మౌలిక వసతుల కల్పన, విద్య, నైపుణ్యాభివృద్ధి కోసం పలు సేవా కార్యక్రమాలు నిర్వహిస్తున్నారు. ఇప్పటివరకూ దాదాపు రూ.36 లక్షల వరకూ వెచ్చించారు.

జలశుద్ధి కేంద్రం.. గ్రంథాలయం

> గ్రామంలో రూ.20 లక్షలు వెచ్చించి రెండు అంతస్తుల భవనాన్ని నిర్మించారు. కింది భాగంలో జల శుద్ధి కేంద్రాన్ని ఏర్పాటు చేశారు. దీన్నుంచి గ్రామమంతటికీ రక్షిత తాగునీరు అందిస్తున్నారు. 

> గ్రంథాలయం, నైపుణ్య శిక్షణకేంద్రాల ఏర్పాటు కోసం రెండో అంతస్తు నిర్మించారు. గ్రంథాలయం త్వరలో ప్రారంభం అవుతోంది. వృత్తి విద్యల్లో యువతకు శిక్షణ కోసం నైపుణ్యాభివృద్ధి కేంద్రాన్ని ఏర్పాటుచేశారు. 

> గ్రామంలోని పాఠశాలకు మరమ్మతులు చేయించారు. కాలవల్లో పూడికతీత పనులు చేయించారు. పాఠశాల కోసం ఇప్పటివరకూ రూ.4-5 లక్షలు వెచ్చించారు.

అనారోగ్యం బారిన పడకూడదని..

‘రక్షిత నీరు అందుబాటులో లేక అనారోగ్యాల బారిన పడుతున్న ఉదంతాల్ని దృష్టిలో పెట్టుకుని గ్రామంలో జలశుద్ధి  కేంద్రాన్ని ఏర్పాటు చేశాను. విద్య, వైద్య సదుపాయాలు అందించాలనేది నా ఉద్దేశం’ అని ప్రవాసాంధ్రుడు మోహన్‌ సుధీర్‌ పట్టా వివరించారు. 

తన కష్టం ఎవరికీ రాకూడదని..

 నాడు ట్యూషన్లు చెబుతూ చదువు.. నేడు ఉపకార వేతనాలతో చేయూత



ఏలేశ్వరం, న్యూస్‌టుడే: ఆర్థిక ఇబ్బందుల మధ్యే ఆయన చదువుకున్నారు. ట్యూషన్లు చెబుతూ ఎలక్ట్రికల్‌ ఇంజినీరింగ్‌ పూర్తిచేశారు. ఆపై ఉన్నతస్థాయికి ఎదిగి అమెరికాలో ఉద్యోగం చేస్తున్నారు. తాను పడిన కష్టాలు మరెవరూ పడకూడదని.. చదువుకు ఆర్థిక ఇబ్బందులు అడ్డు కాకూడదని భావించారు. అలాంటి వారికి సాయం అందించేందుకు ప్రతిభా స్కాలర్‌షిప్‌ ట్రస్టును ప్రారంభించారు. ఆయనే ప్రవాసాంధ్రుడు చెక్కపల్లి రమేష్‌. తూర్పుగోదావరి జిల్లా ఏలేశ్వరం వాసి. 2008 నుంచి అమెరికాలోని కాలిఫోర్నియాలో ఎలక్ట్రికల్‌ ఇంజినీర్‌గా పనిచేస్తున్నారు. ఆయన తన ట్రస్టు ద్వారా ప్రతిభావంతులైన నిరుపేద విద్యార్థులకు తొమ్మిదేళ్లుగా ఉపకార వేతనాలు అందిస్తున్నారు. ఇంటర్మీడియట్, మెడిసిన్, ఇంజినీరింగ్, ఎంటెక్, ఎంబీఏ తదితర కోర్సులు చదివే విద్యార్థులకు ఈ ఉపకార వేతనం అందిస్తారు. తొలుత ఆన్‌లైన్‌లో దరఖాస్తులు స్వీకరిస్తారు. వారిలో అర్హులు, ప్రతిభావంతుల్ని గుర్తిస్తారు. విద్యార్థులకు అవసరాన్ని బట్టి రూ.15-30 వేల వరకూ ఆర్థికసాయం అందిస్తారు. గత తొమ్మిదేళ్లలో రూ.13.87 లక్షల ఉపకారవేతనం అందించారు. ఇప్పటివరకూ ఈ ట్రస్టు నుంచి దాదాపు 100 మంది విద్యార్థులు ఉపకారవేతనాలు పొందారు. వారిలో కొందరు ప్రస్తుతం ఉన్నత ఉద్యోగాలు చేస్తున్నారు. 

పిల్లలను ఆదుకోవాలనే...



 

‘చాలా మంది పేద విద్యార్థులు ప్రతిభ ఉన్నప్పటికీ ఆర్థిక ఇబ్బందులతో మధ్యలోనే చదువు మానేస్తున్నారు. అలాంటి వారికి సాయం అందించాలనే ప్రతిభా స్కాలర్‌షిప్‌ ట్రస్టు ఏర్పాటు చేశాను’ అని చెక్కపల్లి రమేష్‌ వివరించారు. 

‘ఊపిరి’ అందించిన వైద్యులు



ఈనాడు, అమరావతి: కొవిడ్‌ రెండో దశలో.. ఆక్సిజన్‌ కొరత తీవ్రస్థాయిలో వచ్చింది. విజయవాడలోనూ ప్రభుత్వాసుపత్రులు ఈ సమస్యను ఎదుర్కొన్నాయి. ఈ నేపథ్యంలో సిద్దార్ధ వైద్య కళాశాల పూర్వ విద్యార్థులు ముందుకొచ్చి రూ.3 కోట్లతో రెండు ఆక్సిజన్‌ ప్లాంట్ల ఏర్పాటులో భాగస్వాములయ్యారు. విదేశాల్లో వైద్యులుగా స్థిరపడిన పలువురు ప్రముఖులు దీనికి రూ.35 లక్షల వరకు సాయం అందించారు. రెండు ప్లాంట్లు కలిపి నిమిషానికి 3,500 లీటర్ల ఆక్సిజన్‌ను అందిస్తున్నాయి. ఆక్సిజన్‌ను ఎక్కడి నుంచో తీసుకొచ్చి ట్యాంకుల్లో నింపాల్సిన అవసరం లేకుండా.. నేరుగా గాలిలో నుంచి తీసుకునేలా అత్యాధునిక సాంకేతిక పరిజ్ఞానంతో వీటిని అందుబాటులోకి తెచ్చారు. తాము చదువుకున్న కళాశాలకు అనుబంధంగా ఉన్న ప్రభుత్వ వైద్యశాలలో ఆక్సిజన్‌ కొరతను శాశ్వతంగా నివారించాలనే ఏకైక లక్ష్యంతోనే ఈ సేవా కార్యక్రమాన్ని పూర్వ విద్యార్థులంతా కలిసి చేపట్టినట్టు కార్యక్రమానికి నేతృత్వం వహించిన డాక్టర్‌ అమ్మన్న తెలిపారు. 



చదువుల కోసం రూ.కోటి!

ఇన్ఫోవిజన్‌ సీఈవో సత్య శ్రీనివాస్‌ సేవలు




విజయవాడ (కానూరు), న్యూస్‌టుడే: అమెరికాలోని అగ్రశేణి సీఈవోల్లో ఇన్ఫోవిజన్‌ సీఈవో యలమంచిలి సత్యశ్రీనివాస్‌ ఒకరు. ఉన్నతస్థానానికి ఎదిగిన ఆయనకు చదువుల విలువేంటో తెలుసు. అందుకే పేద విద్యార్థుల చదువుకు చేయూత అందిస్తున్నారు. కృష్ణాజిల్లా యలమర్రుకు చెందిన ఆయన.. 30 ఏళ్లుగా అమెరికాలో స్థిరపడ్డారు. పేద విద్యార్థులకు తనవంతు సాయం అందించాలనే లక్ష్యంతో.. 2012లో తల్లి జ్ఞాపకార్థం యలమంచిలి వెంకాయమ్మ ట్రస్టును ఏర్పాటుచేశారు. పేదరికం, ప్రతిభ ఆధారంగా జిల్లాలోని పీజీ, ఇంజినీరింగ్, డిగ్రీ, ఇంటర్, పదో తరగతి విద్యార్థులను ఎంపిక చేసి ఏటా ఆగస్టు 25న ఉపకార వేతనాలు అందిస్తున్నారు. ఒక్కొక్కరికి రూ.15 వేల నుంచి రూ.25 వేల వరకు ఆర్థికసాయం చేస్తున్నారు. ఇందుకోసం సత్యశ్రీనివాస్‌ కోటి రూపాయలను బ్యాంకులో ఫిక్స్‌డ్‌ డిపాజిట్‌ చేశారు. దీనిపై ఏటా రూ.8 లక్షల వడ్డీ వస్తుంది. దీనికి మరో రూ.2 లక్షలు కలిపి.. ఏటా రూ.10లక్షల వరకు ఉపకారవేతనాలుగా ఇస్తున్నారు. ప్రస్తుతం విజయవాడలో ఉంటున్న శ్రీనివాస్‌ తండ్రి రామ్మోహనరావు ఆధ్వర్యంలోనే ఇవన్నీ జరుగుతున్నాయి. 

పీహెచ్‌సీకి నిధులిచ్చి.. భూములు సమకూర్చి



కడప (చినముండెం), న్యూస్‌టుడే: కడప జిల్లా చినమండెం మండలం మొత్తానికి ఒకప్పుడు ఒక్కటే ఆరోగ్య కేంద్రం ఉండేది. బెల్లం శిద్దారెడ్డి కుటుంబీకుల చొరవతో కొత్తపల్లెకు మరో పీహెచ్‌సీ వచ్చింది. అమెరికాలో స్థిరపడిన శిద్దారెడ్డి కుమారులు చంద్రశేఖర్‌రెడ్డి, ఆదిశేషారెడ్డి, మురళీధర్‌రెడ్డి, కుమార్తె పద్మ వైద్యసేవల కోసం మండల కేంద్రానికి వెళ్లాలంటే తమ గ్రామవాసులు పడుతున్న ఇబ్బందులను గుర్తించారు. పేదలకు ప్రభుత్వ వైద్యం అందుబాటులోకి తేవాలనే ఆలోచనతో తొలుత తమ సొంత భవనాన్ని పీహెచ్‌సీ ఏర్పాటుకు ఇచ్చారు. 2007లో ప్రభుత్వానికి రూ.10 లక్షల డిపాజిట్‌ చేయడంతో.. తల్లిదండ్రులైన బెల్లం లక్ష్మమ్మ, శిద్దారెడ్డి పేరుతో పీహెచ్‌సీని ప్రభుత్వం మంజూరుచేసింది. తర్వాత వారే చొరవ తీసుకుని పక్కా భవనాల నిర్మాణానికి 1.20 ఎకరాల స్థలం ఇచ్చారు. దీంతో ప్రభుత్వ నిధులతో 2014లో భవనాలు పూర్తయ్యాయి. ప్రస్తుతం నాడు-నేడు కింద భవనాల అభివృద్ధి, ప్రహరీ పనులు జరుగుతున్నాయి. ఒకప్పుడు వైద్యం కోసం పొరుగూరికి వెళ్లే ఆ గ్రామంలో ఇప్పుడు ఇద్దరు వైద్యులున్నారు. ఆరు గ్రామాల పరిధిలోని ప్రజలకు వైద్యసేవలు అందుతున్నాయి. ఈ పీహెచ్‌సీకి నీటి శుద్ధి కేంద్రం, పాఠశాలకు కంప్యూటరును కూడా శిద్దారెడ్డి కుటుంబీకులే అందించారు.  

వైకుంఠ ప్రస్థానం అభివృద్ధికి ఎన్నారై శశికాంత్ విరాళం



గుడివాడ: మనిషి ప్రాణం పోయాక దేహాన్ని తరతమ భేదం లేకుండా, గౌరవప్రదంగా వీడ్కోలు పలకాలనే లక్ష్యంతో శ్మశానవాటిక అభివృద్ధికి ఎన్నారై వల్లేపల్లి శశికాంత్‌ ముందుకొచ్చారు. కృష్ణా జిల్లా గుడివాడలోని పుల్లలపాడులోని శ్మశాన వాటిక అభివృద్ధికి తన వంతు సాయం ప్రకటించారు. ఇప్పటికే శ్మశానవాటిక అభివృద్ధికి రోటరీ క్లబ్‌ కృషి చేస్తోంది. కోటి రూపాయలకు పైగా ఖర్చు చేసింది. ఈ క్రమంలో రాజేంద్రనగర్‌కు చెందిన దివంగత వల్లేపల్లి సీతా రామమోహన రావు జ్ఞాపకార్థం ఆయన కుమారుడు వల్లేపల్లి శశికాంత్ పుల్లలపాటు వైకుంఠదామ అభివృద్ధికి రూ.30 లక్షలు విరాళం ఇచ్చారు. ఈ మొత్తంలో పది లక్షల రూపాయలతో నూతనంగా వైకుంఠ రథాన్ని ఏర్పాటు చేయనున్నారు. మరో 20 లక్షల రూపాయలతో మార్చురీ గదిని నిర్మించాలని నిర్ణయించారు. మార్చురీ గది నిర్మాణానికి శంకుస్థాపన కూడా చేశారు. దూర ప్రాంతం నుంచి బంధువుల వచ్చే వరకు మృతదేహాలను భద్రపరిచేందుకు పట్టణంలో సరైన సదుపాయాలు లేకపోవడంతో శశికాంత్‌ మార్చురీ గది ఏర్పాటు చేయాలని భావించారు. శశికాంత్‌ను రోటరీ క్లబ్ నిర్వాహకులు జి.బాబూ శ్రీకర్, రావి శ్రీ హర్ష చౌదరి, టీఎన్ రాజశేఖర్ తదితరులు అభినందించారు.

బెజోస్‌ రాకెట్‌ రూపశిల్పుల్లో భారత మహిళా ఇంజినీరు



ముంబయి: అమెజాన్‌ వ్యవస్థాపకుడు, బిలియనీర్‌ జెఫ్‌ బెజోస్‌ను ఈ నెల 20న రోదసిలోకి తీసుకెళ్లే ‘న్యూ షెపర్డ్‌’ రాకెట్‌ వ్యవస్థను నిర్మించిన ఇంజినీర్ల బృందంలో భారత్‌కు చెందిన 30 ఏళ్ల సంజల్‌ గవాండే కూడా ఉన్నారు. మహారాష్ట్రలోని కల్యాణ్‌ ప్రాంతానికి చెందిన ఆమె.. బెజోస్‌కు సంబంధించిన అంతరిక్ష సంస్థ ‘బ్లూ ఆరిజిన్‌’లో పనిచేస్తున్నారు. సంజల్‌.. ముంబయి విశ్వవిద్యాలయం నుంచి మెకానికల్‌ ఇంజినీరింగ్‌లో డిగ్రీ పూర్తి చేశారు. ఆ తర్వాత అమెరికాలోని మిషిగన్‌ టెక్నోలాజిక్‌ విశ్వవిద్యాలయం నుంచి మాస్టర్స్‌ పట్టా అందుకున్నారు. 

‘అమరావతి రాజధాని’పై 16న రౌండ్‌ టేబుల్‌ సమావేశం



వాషింగ్టన్‌ డీసీ: రాజధానుల విభజన మంటల్లో రాష్ట్రాన్ని తగలబెట్టొద్దని తెలుగుదేశం పార్టీ ఎన్నారై విభాగం కోఆర్డినేటర్  జయరాం కోమటి హితవు పలికారు. ఈ నెల 16న ఆదివారం మధ్యాహ్నం 1 గంటకు వాషింగ్టన్ డీసీ, వర్జీనియా నగరంలో అమరావతి రాజధాని అంశంపై రౌండ్ టేబుల్ కాన్ఫరెన్స్ నిర్వహించనున్నట్టు తెలిపారు. ఈ కార్యక్రమంలో మాజీ ఎమ్మెల్సీ వైవీబీ రాజేంద్రప్రసాద్, మిర్చి యార్డు మాజీ చైర్మన్ మన్నవ సుబ్బారావు, తానా పూర్వ అధ్యక్షులు సతీష్ వేమన తదితరులు పాల్గొననున్నారు. సాక్షాత్తు ముఖ్యమంత్రే ప్రాంతీయ విభేదాలు సృష్టిస్తూ రాష్ట్ర సమైక్యతకు, సమగ్రతకు భంగం కలిగిస్తున్నారని మండిపడ్డారు. వికేంద్రీకరణ ముసుగులో ఉత్తరాంధ్రను దోపిడీ చేస్తున్నారని.. రాష్ట్ర నడిబొడ్డున నిర్మిస్తున్న రాజధానిపై మీకొచ్చిన బాధ ఏమిటని ప్రశ్నించారు.

అమరావతి రాజధాని సమస్య ఒక ప్రాంతానికే పరిమితమైన అంశంగా ప్రచారం జరుగుతున్న నేపథ్యంలో అమెరికాలో సైతం అమరావతి రాజధానికి మద్దతు తెలియజేస్తున్నామన్నారు. అమరావతి రైతుల పాదయాత్రకు న్యాయస్థానం అనుమతిచ్చినప్పటికీ అడ్డంకులు సృష్టించడం సరైన పద్ధతికాదన్నారు. అమరావతి రాజధాని అంశంపై రౌండ్ టేబుల్ సమావేశంలో వాషింగ్టన్ డీసీ ప్రాంతంలోని మేధావులు, విజ్ఞులు, ప్రవాసాంధ్రులందరు పాల్గొని ఈ కార్యక్రమాన్ని విజయవంతం చేయాలని జయరాం విజ్ఞప్తి చేశారు. 

కాకతీయ సాంస్కృతిక పరివారం ఆధ్వర్యంలో సంక్రాంతి వేడుకలు



సింగపూర్‌: సింగపూర్‌లోని కాకతీయ సాంస్కృతిక పరివారం ఆధ్వర్యంలో సంక్రాంతి సంబరాలు ఘనంగా జరిగాయి.
భావితరాలకు తెలుగు సంస్కృతీ సంప్రదాయాలు, విలువలు, పండుగల ప్రాముఖ్యత గురించి తెలియచేయాలనే ఉద్దేశ్యంతో   ఈ వేడుకలను నిర్వహించారు. సింగపూర్‌ యూనివర్సిటీ ఆఫ్ టెక్నాలజీ అండ్‌ డిజైన్ (SUTD) వేదికగా జరిగిన సంబరాల్లో దాదాపు 550కి పైగా కాకతీయ సాంస్కృతిక పరివారం సభ్యులు పాల్గొన్నారు.



సంక్రాంతి పండుగ విశిష్టత, సంప్రదాయాల వెనుక దాగిఉన్న విషయాలను పిల్లలకు వివరించారు. సంస్థ అధ్యక్షులు రాంబాబు పాతూరి మాట్లాడుతూ సంస్థ స్థాపించి 3 సంవత్సరాలు అయిందని, కోవిడ్ తదనంతరం తమ సంస్థ ఇంత మంది తెలుగు వారితో కలిపి జరుపుకొంటున్న అతి పెద్ద పండుగ ఇదేనని వివరించారు. ఈ కార్యక్రమం ఇంత చక్కగా జరుపుకోవడానికి సహకరించిన ప్రతి ఒక్కరికీ పేరు పేరునా ప్రత్యేక ధన్యవాదాలు తెలిపారు. కార్యక్రమానికి రావడం ద్వారా మరింత మంది తెలుగు వారు స్నేహితులు అయ్యారని అలాగే విభిన్నమైన ఆటల ద్వారా ఒకరితో ఒకరికి పరిచయాలు పెంచుకునేలా రూపొందించిన కార్యక్రమాలు బాగున్నాయని ప్రశంసించారు.











వాషింగ్టన్‌ డీసీలో ఘనంగా దసరా ఉత్సవాలు



వాషింగ్టన్‌‌: తెలుగు అసోసియేషన్‌ ఆఫ్‌ నార్త్‌ అమెరికా (తానా) ఆధ్వర్యంలో అమెరికాలోని వాషింగ్టన్ డీసీలో నిర్మాణంలో ఉన్న లక్ష్మీనరసింహ స్వామి ఆలయ ప్రాంగణంలో దసరా ఉత్సవాలు వైభవంగా ప్రారంభమయ్యాయి. తానా పూర్వ అధ్యక్షుడు సతీశ్‌ వేమన అధ్యక్షతన మేడసాని మోహన్ దసరా ఉత్సవాలను లాంఛనంగా ప్రారంభించారు. ఈ సందర్భంగా మేడసాని మాట్లాడుతూ.. మహాభారతంలోని అనేక సంఘటనలు ప్రస్తుత సమాజానికి వర్తిస్తాయన్నారు. భారతంలోని పాత్రల ద్వారా అనేక అంశాలు మన నిత్య జీవితంలో ప్రతిబింబిస్తాయన్నారు. ఆధ్యాత్మికత అంటే మతం కాదని.. అదో గొప్ప నాగరికత, జీవన హుందాతనాన్ని పెంచే సామాజిక ఉద్యమమని పేర్కొన్నారు. భారత దేశ సంస్కృతి, నాగరికత అతి ప్రాచీనమైనవని మేడసాని అన్నారు.

 గుంటూరు మిర్చియార్డు మాజీ ఛైర్మన్ మన్నవ సుబ్బారావు మాట్లాడుతూ.. ‘‘అష్టావధానంలోని మాధుర్యాన్ని మేడసాని ప్రపంచానికి చాటి చెప్పారు. తెలుగులో అష్టావధాన కళను అత్యద్భుతంగా తీర్చిదిద్దారు. అవధాన ప్రక్రియతో సాహితీక్రతువు నిర్వహించారు. అక్షర సేద్యంతో తెలుగు భాషను సుసంపన్నం చేశారు. అక్షరాన్ని ఆయుధంగా మలచి సాహితీ జగత్తును శాసించారు’’ అని అన్నారు. తానా పూర్వ అధ్యక్షుడు సతీశ్‌ వేమన మాట్లాడుతూ.. ‘‘మేడసాని చేసిన ప్రసంగాన్ని చిన్నారులు  సైతం శ్రద్ధగా విన్నారు. ఎక్కడా విసుగు, విరామం లేకుండా కొన్ని గంటలపాటు ఆయన ప్రసంగించగలరు. అష్టావధానంలో ఆయనకు ఆయనే సాటి. ఆయన సాంగత్యంలో ఈ పవిత్ర  కార్యక్రమంలో పాల్గొనటం చాలా సంతోషంగా ఉంది’’ అని పేర్కొన్నారు.

లక్ష్మీ నరసింహస్వామి దేవస్థానం వ్యవస్థాపకులు రావిపాటి జనార్దన్ మాట్లాడుతూ.. ‘‘లక్ష్మీ నరసింహస్వామి దేవాలయం నిర్మాణానికి సుమారు రూ.120 కోట్లకుపైగా ఖర్చవుతుంది. ఈ ప్రాంతంలో ఉన్న అనేకమంది ఆలయ నిర్మాణానికి సహకరిస్తున్నారు. దేవస్థానం నిర్మాణం పూర్తయితే ఈ ప్రాంతం మరింత సుందరంగా రూపుదిద్దుకుంటుంది. హిందువులు ఎక్కువగా నివసిస్తున్న ఈ ప్రాంతంలో దేవస్థానం నిర్మాణం ద్వారా భక్తులకు చాలా సౌకర్యంగా ఉంటుంది. ఈ కార్యక్రమంలో భాను మాగులూరి, ధూళిపాళ్ల వీరనారాయణ, రమేష్ అవిరినేని, సీతారామారావు తదితరులు పాల్గొన్నారు. అనంతరం రావిపాటి జనార్దన్ దంపతులు, సతీశ్‌ వేమన, మన్నవ సుబ్బారావులు కలిసి మేడసాని మోహన్‌ను సత్కరించారు.

US: అమెరికా విమానాశ్రయాలు కిటకిట

పెరిగిన దేశీయ ప్రయాణాలు 

అయినా పడిపోతున్న ఎయిర్‌లైన్స్‌ షేర్లు



వాషింగ్టన్‌: అమెరికాలో విమానాశ్రయాలు కిటకిటలాడుతున్నాయి. దేశీయ ప్రయాణాలు, విహార యాత్రలు పెరగడమే ఇందుకు కారణం. కరోనా ప్రభావం అనంతరం ఎప్పుడూ లేనంత రద్దీ గత వారాంతంలో కనిపించింది. ఆదివారం అన్ని విమానాశ్రయాల్లో 22 లక్షల మందికి పైగా ప్రయాణికుల స్క్రీనింగ్‌ జరిగిందని అమెరికా రవాణా భద్రతా విభాగం తెలిపింది. గత ఏడాది మార్చి తర్వాత ఇదే అత్యధికమని చెప్పింది. అయితే 2019 నాటికి ఇదే సమయానికి ఉన్న రద్దీతో పోలిస్తే 18% తక్కువేనని పేర్కొంది. 

అమెరికాలో దాదాపు ఏడాది తర్వాత విమానయానం కళకళలాడుతున్నా.. ఆ రంగంలోని పెట్టుబడిదారులు మాత్రం సంతోషంగా లేరు. సోమవారం దాదాపుగా అన్ని ఎయిర్‌లైన్స్‌, క్రూయిజ్‌, హోటల్‌ కంపెనీల షేర్లు పడిపోయాయి. ట్రేడింగ్‌ ప్రారంభంలోనే అమెరికన్‌ ఎయిర్‌లైన్స్‌, యునైటెడ్‌ ఎయిర్‌లైన్స్‌ షేర్లు 6% పైగా కుంగగా, డెల్టా ఎయిర్‌లైన్స్‌ 5%, సౌత్‌వెస్ట్‌ 4% పైగా పతనమయ్యాయి. పలు క్రూయిజ్‌ లైన్స్‌, హోటళ్ల షేర్లు సైతం ఇదే బాట పట్టాయి. దేశీయంగా విమానయానం కరోనా మునుపటి స్థాయిలకు చేరినా, అంతర్జాతీయ ప్రయాణాలు 2019తో పోలిస్తే చాలా తక్కువగా ఉన్నాయని.. ఈ ప్రభావం ఎయిర్‌లైన్స్‌ వ్యాపారంపై గణనీయంగా ఉందని పరిశ్రమ వర్గాలు తెలిపాయి. అమెరికా ఎయిర్‌లైన్స్‌ కంపెనీల ఆదాయంలో గణనీయమైన వాటా అంతర్జాతీయ రవాణా ద్వారానే వస్తుండటం గమనార్హం. అంతర్జాతీయ ప్రయాణాలపై నేటికీ ఆంక్షలు కొనసాగుతుండటం, అదే సమయంలో పలు దేశాలతో పాటు అమెరికాలోనూ మళ్లీ కరోనా కేసులు పెరుగుతుండటం ఈ రంగాన్ని నిరుత్సాహపరుస్తోంది. అమెరికాలో నమోదయ్యే రోజువారీ కరోనా కేసులు కూడా గత రెండు వారాల్లో రెట్టింపయ్యాయి. అయినప్పటికీ గత ఏడాదితో పోలిస్తే అగ్రరాజ్యంలో ఎయిర్‌లైన్స్‌ వ్యాపారం ఎంతో మెరుగైనట్టుగా కనిపిస్తోంది. డెల్టా ఎయిర్‌లైన్స్‌ గత వారం రెండో త్రైమాసిక ఫలితాల్లో లాభాలు ప్రకటించింది. మిగతా పోటీ కంపెనీలూ ఇదే వారంలో ఫలితాలు ప్రకటించనున్నాయి. 

డాక్టర్‌ గురవారెడ్డికి అక్కినేని జీవిత సాఫల్య పురస్కారం ప్రదానం

వంశీ ఇంటర్నేషనల్‌ ఆధ్వర్యంలో ఘనంగా అక్కినేని జయంతి వేడుకలు



ఇంటర్నెట్‌ డెస్క్‌: వంశీ ఇంటర్నేషనల్ ఇండియా, తెలుగు కళా సమితి- ఒమన్ సంయుక్త ఆధ్వర్యంలో పద్మ విభూషణ్, దాదాసాహెబ్ ఫాల్కే అవార్డు గ్రహీత, సినీనటుడు అక్కినేని నాగేశ్వరరావు 98వ జయంతి వేడుకలు ఘనంగా నిర్వహించారు. వర్చువల్‌గా జరిగిన ఈ కార్యక్రమంలో పలువురు ప్రముఖులు పాల్గొన్నారు. దాదాపు 30 దేశాలకు చెందిన తెలుగు సంస్థల ప్రతినిధులు ఈ వేడుకల్లో పాల్గొని అక్కినేనికి ఘనంగా నివాళులర్పించారు. యూఎస్‌ నుంచి అమెరికా గానకోకిల శారదా ఆకునూరి, భారత్‌ నుంచి కళాబ్రహ్మ శిరోమణి వంశీ రామరాజు, వంశీ, తెలుగు కళాసమితి -ఒమన్ కన్వీనర్ అనిల్‌ కుమార్ కడించర్ల ఆధ్వర్యంలో ఏర్పాటు చేసిన ఈ కార్యక్రమం 16 గంటల పాటు నిర్విరామంగా కొనసాగింది. ఈ సందర్భంగా సన్‌షైన్‌ ఆస్పత్రి వ్యవస్థాపకుడు డాక్టర్‌ గురువారెడ్డికి అక్కినేని జీవిత సాఫల్య పురస్కారంతో పాటు వైద్య సేవాశిరోమణి బిరుదును ప్రదానం చేశారు. గురవారెడ్డి కుటుంబ సభ్యులే ఆయనకు ఇంట్లోనే ఘనంగా సత్కరించి అవార్డును బహూకరించడం విశేషం. ఈ సందర్భంగా గురువారెడ్డి మాట్లాడుతూ.. అక్కినేని నాగేశ్వరరావు కుటుంబంతో ఉన్న అనుబంధాన్ని గుర్తు చేసుకున్నారు. అక్కినేని పేరుతో పురస్కారాన్ని అందుకోవడం ఎంతో సంతోషంగా, గర్వంగా ఉందన్నారు. తన కుటుంబ సభ్యులే తనను సత్కరించడం అపూర్వ సన్నివేశమని పేర్కొన్నారు. 



ఈ కార్యక్రమంలో సీనియర్‌ నటి జమున, సీనియర్‌ దర్శకుడు కె.విశ్వనాథ్, కేంద్ర మాజీ మంత్రి టి.సుబ్బరామిరెడ్డి, శాంతా బయోటెక్‌ ఛైర్మన్‌ కె.ఐ.వరప్రసాద్‌రెడ్డి,  తెలంగాణ ప్రభుత్వ సలహాదారు డాక్టర్ కేవీ రమణాచారి, సీనియర్‌ నటుడు, మాజీ ఎంపీ మురళీమోహన్, మాజీ ఉపసభాపతి మండలి బుద్ధప్రసాద్, మహానటి సావిత్రి కుమార్తె విజయ చాముండేశ్వరి, దేవులపల్లి మనవరాలు లలితారామ్ (అమెరికా), ఉపేంద్ర చివుకుల (అమెరికా), డాక్టర్‌ మేడసాని మోహన్, డాక్టర్‌ కేవీ కృష్ణకుమారి, సినీ గేయ రచయితలు సుద్ధాల అశోక్ తేజ, భువన చంద్ర, తానా అధ్యక్షుడు లావు అంజయ్య చౌదరి, డాక్టర్‌ ఆళ్ల శ్రీనివాసరెడ్డి (అమెరికా), రవి కొండబోలు (అమెరికా), డాక్టర్‌ చిట్టెన్ రాజు వంగూరి (అమెరికా), జయశేఖర్‌ తాళ్లూరి (మాజీ అధ్యక్షుడు -తానా), శిరీష తూముగుంట్ల (కల్చరల్ సెక్రటరీ- తానా), శారదా సింగిరెడ్డి (ఛైర్‌పర్సన్, ఆటా), గురజాడ శ్రీనివాస్ (అమెరికా), డాక్టర్‌ లక్ష్మీప్రసాద్ కపటపు, చిన్నారావు, వేణుగోపాల్‌ హరి, టి.నాగ, బి.కుమార్‌, చైతన్య, సీతారాం, చరణ్‌కుమార్‌, అరుంధతి, రాజశేఖర్‌, ఆనంద్‌, శ్రీదేవి, చైతన్య సూరపనేని, రాణి (తెలుగు కళా సమితి కార్యవర్గం -ఒమన్‌), శారద, అపర్ణ, రాణి, సునీత, లక్ష్మీ కామేశ్వరి (వ్యాఖ్యాతలు-ఒమన్‌), తాతాజీ ఉసిరికల (తెలుగు కళా సమితి, ఖతార్‌), కె.సుధాకర్‌రావు (ఊటాఫ్, కువైట్), వేదమూర్తి (యుఏఈ), సత్యనారాయణ రెడ్డి (ఏకేవీ -ఖతార్), సురేశ్‌ తెలుగు తరంగిణి (యుఏఈ), ప్రదీప్ (యూఏఈ), శివ యెల్లెపు (బహ్రెయిన్‌), వెంకట్ భాగవతుల (ఏకేవీ ఖతార్), దీపిక రావి (సౌదీ అరేబియా), రత్నకుమార్ కవుటూరు (సింగపూర్), రాజేష్ టెక్కలి (అమెరికా), సారథి మోటమర్రి (ఆస్ట్రేలియా), విజయ గొల్లపూడి (ఆస్ట్రేలియా), పార్థసారథి (ఉగాండా), కేఆర్‌ సురేష్ కుమార్ (టాంజానియా), డాక్టర్‌ జీవీఎల్‌ నరసింహం, డా. తెన్నేటి సుధ, శైలజ సుంకరపల్లి, రాధిక నూరి (అమెరికా), సత్యదేవి మల్లుల (మలేషియా), డా. శ్రీరామ్ శొంఠి, శారద పూర్ణ శొంఠి (అమెరికా), సుధ పాలడుగు (అమెరికా), లక్ష్మీ రాయవరపు (కెనడా), గుణసుందరి కొమ్మారెడ్డి (అమెరికా), శ్రీదేవి జాగర్లమూడి (అమెరికా), శ్రీలత మగతల (న్యూజిలాండ్), విజయ్‌కుమార్ పర్రి (స్కాట్లాండ్‌), రవి గుమ్మడవల్లి (ఐర్లాండ్), రాధిక మంగినపూడి (సింగపూర్), రాజేష్ తోలేటి (లండన్), విజయ్‌కుమార్ పర్రి (స్కాట్లాండ్), రవి గుమ్మడవల్లి (ఐర్లాండ్), డాక్టర్‌ తెన్నేటి శ్యాంసుందర్, డాక్టర్‌ తెన్నేటి విజయచంద్ర ఆమని, డాక్టర్‌ జి.సమరం, గుమ్మడి గోపాలకృష్ణ , కామేశ్వరరావు, విజయలక్ష్మి తదితరులు పాల్గొన్నారు.



ఈ కార్యక్రమం సందర్భంగా పలువురు గాయకులు అక్కినేని నటించిన చిత్రాల్లోని పాటలను ఆలపించి అందరినీ అలరించారు. సెప్టెంబర్‌ 20న ఉదయం 10 గంటలకు ప్రారంభమైన ఈ కార్యక్రమం అర్ధరాత్రి 2 గంటల వరకు కొనసాగింది. ఈ కార్యక్రమానికి అవసరమైన సాంకేతిక సహాయాన్ని వెంకట్‌ అందజేశారు.







Ganesh Chaturthi: సింగపూర్‌లో వైభవంగా వినాయక చవితి వేడుకలు



సింగపూర్‌: ‘శ్రీ సాంస్కృతిక కళాసారథి’ ఆధ్వర్యంలో సింగపూర్‌లో వినాయక చతుర్థి వేడుకలు వైభవంగా జరిగాయి. వర్చువల్‌గా నిర్వహించిన ఈ వేడుకల్లో మహా సహస్రావధాని, ప్రఖ్యాత కవి పండితులు బ్రహ్మశ్రీ గరికిపాటి నరసింహారావు ముఖ్య అతిథిగా పాల్గొన్నారు.  సుమారు గంటన్నర పాటు ఆయన ప్రవచనామృతాన్ని అందించినట్టు నిర్వాహకులు ఓ ప్రకటనలో తెలిపారు. ముఖ్యంగా అందరూ పాడుకునే ఆదిశంకర విరచితమైన "ముదాకరాత్తమోదకం" అనే గణేశ పంచరత్న స్తోత్రానికి ప్రత్యేక అర్థ విశ్లేషణ అందిస్తూ ఆయన ప్రవచించడం అందరికీ ఎంతో జ్ఞానదాయకంగా అనిపించింది. ఆ స్తోత్ర వివరణ ఆధారంగా మధ్యలో ఎన్నో జీవిత మర్మాలను వివరిస్తూ, నిత్య జీవితంలో ఎలా నడుచుకోవాలో చెప్పే నైతిక విధానాలను కూడా చక్కటి ఛలోక్తులతో వివరించారు.



వినాయక చవితి పర్వదిన సందర్భంగా భగవంతుని అనుగ్రహంతో పాటు గరికపాటివారి ఆశీస్సులను కూడా పొందడం, 'గణేశ పంచరత్న స్తోత్రం' విశిష్టతను భాష్యాన్ని వారి నుంచి తెలుసుకోగలగడం తమ అదృష్టంగా భావిస్తున్నట్టు శ్రీ సాంస్కృతిక కళాసారథి సంస్థ అధ్యక్షులు కవుటూరు రత్నకుమార్ తెలిపారు. సింగపూర్‌లో వివిధ తెలుగు లోగిళ్ళలో కొలువై పూజలందుకున్న వినాయక విగ్రహాలను, అంతర్జాలం ద్వారా అందరూ వీక్షించేలా ఈ కార్యక్రమాన్ని ప్రత్యక్షప్రసారం చేశారు. దీంతో అన్ని దేశాల వారు తమ ఇంటి నుంచే సింగపూర్ వినాయక ప్రతిమల దర్శనాన్ని చేసుకోగలిగారు.



ఈ కార్యక్రమంలో ఇతర నిర్వాహకులు రాధిక మంగిపూడి, భాస్కర్ ఊలపల్లి, చామిరాజు రామాంజనేయులు, సాంకేతిక నిపుణులు గణేశ్న రాధాకృష్ణ, కాత్యాయని, సంస్థ సభ్యులు అనంత్ బొమ్మకంటి, వేణు మల్లవరపు, రాజశేఖర్ తంగిరాల, సుబ్బు పాలకుర్తి, సురేష్ చివుకుల తదితరులు పాల్గొన్నారు. ప్రపంచవ్యాప్తంగా వందలాది  మంది ఈ కార్యక్రమాన్ని ఆన్‌లైన్‌లో వీక్షించారు. ఈ కార్యక్రమానికి ముఖ్య స్పాన్సర్లుగా గ్లోబల్ ఇండియన్ ఇంటర్నేషనల్ స్కూల్ సింగపూర్, ఈగ జూస్ మొదలైన సంస్థలు సహకారం అందించాయి.



డాలస్‌లో సందడిగా ‘టీపాడ్‌’ వనభోజనాలు



ఫ్లాష్‌మాబ్‌లో పాల్గొన్న జనం

అమెరికా: తెలుగువారి వనభోజనం డాలస్‌లోనూ సందడి చేసింది. మరిచిపోతున్న సంప్రదాయాన్ని గుర్తు చేస్తూ కొత్త అనుభూతుల రుచి చూపింది. ప్రకృతి ఒడిలో ఆటలాడుతూ, సేద తీరుతూ, ఆదివారాన్ని ఆసాంతం ఆస్వాదించేలా చేసింది. ఏటా వేలాదిమందితో బతుకమ్మ పండుగను విశేషంగా నిర్వహిస్తూ ప్రపంచవ్యాప్తంగా గల తెలుగు ప్రజల దృష్టిని ఆకర్షించిన ‘డాలస్‌ తెలంగాణ ప్రజాసమితి’ (తెలంగాణ పీపుల్స్‌ అసోసియేషన్‌ ఆఫ్‌ డాలస్‌- టీపాడ్‌) ఈ కార్యక్రమానికి ఆతిథ్యమిచ్చింది. అర్గిల్‌లోని పైలట్‌నాల్‌ పార్క్‌లో ఆదివారం టీపాడ్‌ నిర్వహించిన ఈ వనభోజనాల కార్యక్రమానికి విశేష స్పందన లభించింది. డాలస్‌, టెక్సాస్‌ పరిధిలో నివాసముంటున్న సుమారు మూడువేల మంది తెలుగువారు హాజరై తెలంగాణ వంటకాలను రుచి చూసి మైమరిచిపోయారు. ఈ వేడుక ఆరంభంలో స్థానిక కళాకారుల బృందం ‘డాలస్‌ పరై కుజు’ ప్రదర్శించిన డప్పు డ్యాన్స్‌ ఉర్రూతలూగించింది. అనంతరం తెలుగు వారందరూ ఫ్లాష్‌మాబ్‌లో ఉత్సాహంగా పాల్గొన్నారు. పిల్లలు పతంగులను ఎగురవేశారు. లెమన్‌ స్పూన్‌ తదితర ఆటలను ఆస్వాదించారు. పెద్దలు టగ్‌ ఆఫ్‌ వార్‌ లాంటి ఆటలాడి తాము మరచిపోతున్న గతానుభూతులను నెమరువేసుకున్నారు. ముఖానికి పెయింటింగ్‌తో పిల్లలు, పెద్దలు చాలా ఉత్సాహంగా గడిపారు. భోజనాలు, ఆటపాటలతో సాగిన ఈ కార్యక్రమాన్ని టీపాడ్‌ ఫౌండేషన్‌ కమిటీ చైర్‌ అజయ్‌రెడ్డి, బోర్డ్‌ ఆఫ్‌ ట్రస్టీస్‌ చైర్‌పర్సన్‌ ఇంద్రాని పంచెర్పుల, ప్రెసిడెంట్‌ రమణ లష్కర్‌, వైస్‌ ప్రెసిడెంట్‌ మాధవి లోకిరెడ్డి, ట్రస్టీలు లింగారెడ్డి అల్వా, రఘువీర్‌ బండారు, మాధవి సుంకిరెడ్డి, లక్ష్మి పోరెడ్డి, మంజుల తొడుపునూరి విజయవంతంగా నిర్వహించారు. 



వనభోజనాలు నిర్వహించిన టీపాడ్‌ బృందం

ఈ సందర్భంగా పలువురు మాట్లాడారు. తెలుగు రాష్ట్రాల్లో ఇప్పుడు వనభోజనాలకు వెళ్లే సంస్కృతి తగ్గిపోయిందని, కానీ ఇక్కడ చాలా గొప్పగా ఏర్పాటు చేశారంటూ నిర్వాహకులకు కితాబునిచ్చారు. పిల్లల కోసం తల్లిదండ్రులు అమెరికా వచ్చారంటే నాలుగు గోడలకే పరిమితమవ్వాల్సి ఉంటుందన్న అపవాదును చెరిపివేశారని, ఇక్కడ ఇంతమందితో కలిసి వనభోజనాలకు హాజరవ్వడం తనకెంతో తృప్తినిచ్చిందంటూ చెమర్చిన కళ్లతో నిర్వాహకులకు అభినందనలు తెలిపారు. 



 వనభోజనాలకు హాజరైన వారు ఇలా ఉత్సాహంగా..

 
డాలస్‌లో తిరుమల తిరుపతి దేవస్థానం ఆధ్వర్యంలో శ్రీనివాస కల్యాణం నిర్వహిస్తున్నట్టు టీపాడ్‌ నిర్వాహకులు ప్రకటించారు. అలెన్‌లోని అలెన్‌ ఈవెంట్‌ సెంటర్‌లో, డాలస్‌ హిందూ కమ్యూనిటీ సహకారంతో జూన్‌ 25న స్వామి వారికి, అమ్మవార్లకు వైభవంగా వివాహమహోత్సవం ఏర్పాటు చేయనున్నట్లు తెలిపారు. టీటీడీ చైర్మన్‌ వైవీ సుబ్బారెడ్డి ఈ కార్యక్రమాన్ని దగ్గరుండి జరిపిస్తారని, హాజరైన వారందరికీ తిరుమల వెంకన్న ప్రసాదంతో పాటు వస్త్రాన్ని అందజేయనున్నట్టు టీపాడ్‌ నిర్వాహకులు పేర్కొన్నారు.



పిల్లలకు బహుమతులు అందజేస్తున్న టీపాడ్‌ ప్రతినిధులు 





US Visa: అమెరికా వెళ్లే విద్యార్థులకు వరం!

ఒక దఫా ఇంటర్వ్యూలో విఫలమైన వారికి మరో అవకాశం



ఈనాడు, హైదరాబాద్‌: వీసా ఇంటర్వ్యూలో ఒకదఫా విఫలమైన విద్యార్థులకు శుభవార్త. మరోసారి ఇంటర్వ్యూకు హాజరయ్యే వెసులుబాటు కల్పించాలని అమెరికా ప్రభుత్వం నిర్ణయించింది. ఫాల్‌ సీజన్‌కు సంబంధించి దిల్లీలోని రాయబార కార్యాలయంతోపాటు ముంబయి, చెన్నై, కోల్‌కతా, హైదరాబాద్‌లోని కాన్సులేట్‌ కార్యాలయాల్లో విద్యార్థి వీసా(ఎఫ్‌-1) దరఖాస్తుల ప్రక్రియ తుది దశకు చేరుకుంది. వారాంతంలోగా ఈ ప్రక్రియ పూర్తవుతుంది.

సాధారణంగా ప్రతి సీజన్‌లో ఎన్ని దఫాలైనా ఇంటర్వ్యూకు హాజరయ్యేందుకు విద్యార్థులకు అవకాశం ఉంటుంది. గడిచిన ఏడాది నుంచి ఒక్కో విద్యార్థి, ఒక్కసారి మాత్రమే హాజరయ్యేలా అమెరికా ప్రభుత్వం సాఫ్ట్‌వేర్‌లో మార్పులు చేసింది. అయితే ఇంటర్వ్యూ ప్రక్రియ దాదాపు ముగిసే సమయంలో ఒకసారి ఇంటర్వ్యూలో విఫలమైన వారికి రెండోసారి హాజరయ్యే అవకాశం కల్పిస్తోంది.

ఆ ప్రకారం వచ్చే నెలలో వీసా ఇంటర్వ్యూ తేదీ స్లాట్లు విడుదల చేయాలని అమెరికా ప్రభుత్వం తాజాగా నిర్ణయించింది. దేశంలోని అయిదు కార్యాలయాల్లో(దిల్లీ, ముంబయి, చెన్నై, కోల్‌కతా, హైదరాబాద్‌) ఈ సదుపాయాన్ని కల్పించనుంది. కచ్చితమైన తేదీని ప్రకటించకపోయినప్పటికీ తొలి వారంలో స్లాట్లు విడుదల చేసే అవకాశాలున్నాయని అమెరికా రాయబార కార్యాలయం స్పష్టం చేస్తోంది. స్లాట్లు విడుదల చేసిన తర్వాత నిమిషాల వ్యవధిలో పూర్తవుతున్న నేపథ్యంలో విద్యార్థులు అప్రమత్తంగా ఉండి, అవకాశాన్ని సద్వినియోగం చేసుకోవాలని సూచిస్తోంది.

పర్యాటక వీసా.. విసిగి వేసారేలా

యూరప్‌ దేశాలకు వెళ్లాలంటే 2 నెలలపాటు తప్పని ఎదురుచూపులు
గణనీయంగా పెరిగిన విమాన ఛార్జీలు, హోటళ్ల అద్దె
దేశీయ పర్యాటకం వైపు దృష్టి
ఈనాడు, హైదరాబాద్



* హైదరాబాద్‌ వాసి రవీంద్రనాథ్‌ విహారయాత్రకు కుటుంబంతో పాటు గ్రీస్‌ వెళ్లాలనుకున్నాడు. పర్యాటక వీసా కోసం ప్రయత్నిస్తే నెల, నెలన్నర సమయం పడుతుందన్నారు. ఆయన యాత్రను రద్దు చేసుకున్నారు.

* కాంచనలక్ష్మి కుటుంబం అప్పుడప్పుడు సరదాగా సింగపూర్‌, దుబాయ్‌ వంటి దేశాలకు వెళ్లి వస్తుంటుంది. ఈసారి థాయ్‌లాండ్‌ వెళ్లాలనుకుంది. విమాన టికెట్లు, హోటల్‌ గదుల ధరలు ఎక్కువగా ఉండటంతో బడ్జెట్‌ భారీగా అవుతోంది. టూర్‌ ఆపరేటర్‌ను అడిగితే రెండు, మూడు నెలల తర్వాత ప్లాన్‌ చేసుకోమని సలహా ఇచ్చాడు.

.. ప్రపంచాన్ని వణికించిన కొవిడ్‌ మహమ్మారి శాంతించింది.. విదేశాలు ఆంక్షలు సడలించాయి.. విమానాలు అన్ని దేశాలనూ చుట్టివస్తున్నాయి.. రెండున్నరేళ్లపాటు ఇతర దేశాలకు వెళ్లలేని వారిలో సరికొత్త ఉత్సాహం వచ్చింది. విదేశీ అందాలు చూసొద్దాం.. అంటూ పర్యాటకులు సిద్ధం అవుతున్నారు. ఏ నెలలో వెళ్లాలి.. ఏయే దేశాలు చూసిరావాలి.. బడ్జెట్‌ ఎంతవుతుంది.. ఇలా లెక్కలేసుకుని పర్యాటక వీసా కోసం దరఖాస్తు చేసుకున్నాక షాక్‌ తగులుతోంది. గతంలో ఏ దేశానికైనా ఒకట్రెండు వారాల్లో పర్యాటక వీసా దొరికేది. కానీ, ఇప్పుడు యూరప్‌ దేశాలకు వెళ్లాలంటే కనీసం నెల, రెండు నెలలు ఆగాల్సివస్తోంది. అమెరికాకు గరిష్ఠంగా 500, న్యూజిలాండ్‌కు 200 రోజులు పడుతోంది. ఫలితంగా సింగపూర్‌, మలేసియా, థాయ్‌లాండ్‌, వియత్నాం వైపు చూస్తున్నారు. అమెరికా, యూరప్‌లకు వెళ్లాలనుకునేవారు ప్రస్తుతానికి ఉత్తర, ఈశాన్య భారత్‌లోని పర్యాటక ప్రాంతాల వైపు దృష్టిసారిస్తున్నారు.

విమానఛార్జీలు డబుల్‌!

విదేశాలతో పాటు దేశంలోని పర్యాటక ప్రాంతాలకు విమాన టికెట్ల ధరలు కొవిడ్‌ ముందుకంటే రెట్టింపు అయ్యాయని టూర్‌ ఆపరేటర్లు చెబుతున్నారు. హోటళ్లలో గదుల అద్దెలూ పెరిగాయి. కొవిడ్‌ సమయంలో వచ్చిన నష్టాల్ని పూడ్చుకోవడం ఒక కారణం అయితే.. పర్యాటకుల తాకిడి హఠాత్తుగా పెరగడమూ మరో కారణమని అంటున్నారు. బ్యాంకాక్‌కు గతంలో రానుపోను విమాన టికెట్లు 18-20వేలకు దొరికేవి. ఇప్పుడు 40వేల వరకు ఖర్చవుతోంది. సిక్కింకు విమాన టికెట్‌ రూ.4వేలకు దొరికేది. అదీ రెట్టింపైంది.

భారత్‌లో పర్వత పర్యాటక ప్రాంతాలకు

- కె.రంగారెడ్డి, తెలుగు రాష్ట్రాల ఛైర్మన్‌, ఇండియన్‌ అసోసియేషన్‌ ఆఫ్‌ టూర్‌ ఆపరేటర్స్‌



తొలిసారి పర్యాటక వీసాతో అమెరికా, యూరప్‌ దేశాలకు వెళ్లేవారికి వీసా అపాయింట్‌మెంట్‌ దొరకడానికి చాలా సమయం పడుతోంది. అలాంటివాళ్లు దేశంలో ఉత్తరాఖండ్‌, హిమాచల్‌, సిక్కిం రాష్ట్రాల్లోని పర్వత పర్యాటక ప్రాంతాలకు తరలివెళుతున్నారు. ఆస్ట్రేలియా, జపాన్‌, థాయ్‌లాండ్‌, శ్రీలంక వంటి దేశాలకు ఎప్పుడంటే అప్పుడు వెళ్లొచ్చు.

వియత్నాం.. సరికొత్త ఆకర్షణ

- ఎన్‌.ఎస్‌.ఎన్‌.మోహన్‌, అధ్యక్షుడు-స్కాల్‌ ఇంటర్నేషనల్‌, హైదరాబాద్‌



కొవిడ్‌తో ఇన్నాళ్లూ పర్యాటకుల్ని అనుమతించని దేశాలు ఇప్పుడు వారిని స్వాగతిస్తుండటంతో ఔత్సాహికులు ఒక్కసారిగా ముందుకొస్తున్నారు. ఫలితంగా పర్యాటక వీసాలకు ‘నిరీక్షణ వ్యవధి’ పెరుగుతోంది. యూరప్‌లో ఫ్రాన్స్‌, ఇటలీ దేశాలకు పర్యాటక వీసాలకు స్లాట్లు దొరకట్లేదు. విదేశీ పర్యాటకుల్ని బాగా ఆకర్షిస్తుండటంతో వియత్నాంకు భారీగా వెళుతున్నారు. దానికైతే నాలుగైదు రోజుల్లోనే పర్యాటక వీసా ప్రక్రియ పూర్తవుతోంది.

హైదరాబాద్‌-వియత్నాం.. నేరుగా విమానం

- వాల్మీకి హరికిషన్‌, టూరిజం కమిటీ ఛైర్మన్‌, ఫెడరేషన్‌ ఆఫ్‌ తెలంగాణ ఛాంబర్‌ ఆఫ్‌ కామర్స్‌



పర్యాటక వీసాల లభ్యతలో సౌలభ్యంతో వియత్నాంకు ఎక్కువమంది వెళుతున్నారు. మా ఏజెన్సీ నుంచి గ్రీసు వెళదామనుకున్న 36 మంది ఆలస్యం అవుతుందన్న కారణంతో టూరు రద్దు చేసుకున్నారు. పర్యాటకులు బాగా వస్తుండటంతో ఆ దేశం విమానాల సంఖ్య పెంచుతోంది. హైదరాబాద్‌ నుంచి వియత్నాంకు నేరుగా విమానాన్ని అక్టోబరు నుంచి నడపబోతోంది. ఇరాక్‌ రాజధాని బాగ్దాద్‌కూ సెప్టెంబరులో విమానం ప్రారంభం కానుంది.

Louisville - Jalsa: లుయివిల్‌లో అదిరిపోయిన ‘జల్సా’ వేడుకలు



లుయివిల్‌: యూఎస్‌ కెంటకీ రాష్టంలోని లుయివిల్ నగరంలో భారత విద్యార్థుల సాంస్కృతిక కార్యక్రమాలు ఘనంగా జరిగాయి. యూనివర్సిటీ ఆఫ్ లుయివిల్ విద్యార్థులు ‘జల్సా’ పేరుతో ఈ కార్యక్రమాలను నిర్వహించారు. భారత విద్యార్థి సంఘం (Indian Stuedents Association) ఆధ్వర్యంలో జరిగిన ‘జల్సా’ వేడుకల్లో భారతదేశంలోని వివిధ రాష్ట్రాల విద్యార్థులతో పాటు, రెండు తెలుగు రాష్ట్రాల విద్యార్థులూ ఉత్సాహంగా పాల్గొన్నారు. భారత, అమెరికన్ జాతీయ గీతాలాపనతో వేడుకలు ఘనంగా ప్రారంభమయ్యాయి. 



భారత సంస్కృతిని, సంప్రదాయాలను విద్యార్థులు ప్రేక్షకులకు పరిచయం చేశారు. ఈ సందర్భంగా వివిధ రాష్ట్రాల నృత్యరీతులను ప్రదర్శించారు. తెలుగు సినీ గీతాలకు అమెరికన్ విద్యార్థులు ఉత్సాహంగా నృత్యాలు చేశారు. సాకేత్, సాయి, హర్షిత్ ప్రదర్శించిన ‘జాతిరత్నాలు’ స్పూఫ్ కడుపుబ్బా నవ్వించింది. సరయు అల్లి నేతృత్వం వహించిన ఫ్యాషన్ షో, విద్యార్థుల భాంగ్రా నృత్యాలు, కార్తీక్ మళయాల పాడిన పాటలు అలరించాయి.



ఈ కార్యక్రమంలో విద్యార్థి సంఘం డైరెక్టర్ శ్రీవత్స వేమూరి.. వివిధ విభాగాల సమన్వయకర్తలను పరిచయం చేశారు. స్క్రిప్ట్ బాధ్యతలను శ్రీవాస వేమూరి నిర్వహించారు. స్థానిక వ్యాపార సంస్థలు విరాళాలు సమకూర్చి విద్యార్థులను ప్రోత్సహించాయి.





ఘనంగా సిలికానాంధ్ర మనబడి స్నాతకోత్సవం




లూయిస్విల్లే: అమెరికాలోని కెంటకీలో సిలికానాంధ్ర మనబడి స్నాతకోత్సవం ఘనంగా జరిగింది. సిలికానాంధ్ర సమన్వయకర్త రమణ భావరాజు, ప్రధానోపాధ్యాయుడు సుధాకర్‌ రావు వెల్ది ఆధ్వర్యంలో స్నాతకోత్సవం నిర్వహించారు. సభాధ్యక్షుడు పూర్ణ భాస్కర్, మనబడి ఉపాధ్యక్షులు శ్రీదేవి గంటి, శోభ బొడ్డులూరి, ప్రాంతీయ సమన్వయకర్త కిరణ్ పారిపూడి స్నాతకోత్సవానికి ముఖ్య అతిథులుగా హాజరయ్యారు. ప్రభాసం, ప్రకాశం విద్యార్థులకు ఈ సందర్భంగా ధ్రువీకరణ పత్రాలు అందజేశారు. సరస్వతి తూటుపల్లి ఆధ్వర్యంలో చిన్నారుల నృత్య ప్రదర్శన, నాటక కళారూపాలు ఆహుతులను ఆకట్టుకున్నాయి. సరస్వతీ వందన సమర్పణతో స్నాతకోత్సవం ముగిసింది.





తెలుగు విద్యార్థినికి రూ.2 కోట్ల స్కాలర్‌షిప్



హైదరాబాద్: తెలంగాణాకు చెందిన శ్వేతా రెడ్డి(17) అనే విద్యార్థినికి అమెరికాలోని ప్రముఖ లాఫాయేట్ కాలేజీ ఏకంగా రూ.2 కోట్ల స్కాలర్‌షిప్‌ను ఆఫర్ చేసింది. లాఫాయేట్ కాలేజీలో 4ఏళ్ల బ్యాచిలర్ డిగ్రీ(మ్యాథ్స్, కంప్యూటర్ సైన్స్) కోర్సులో అడ్మిషన్‌తో పాటు ఈ స్కాలర్‌షిప్‌ను ప్రకటించింది. డైయర్ ఫెలోషిప్ పేరిట కాలేజీ ఇచ్చే ఈ స్కాలర్‌షిప్‌కు ప్రపంచవ్యాప్తంగా కేవలం ఆరుగురు మాత్రమే ఎంపికవ్వగా.. అందులో శ్వేతారెడ్డి ఒకరు కావడం విశేషం. హైస్కూల్ స్థాయిలో శ్వేతారెడ్డి కనబరిచిన ప్రతిభ, నాయకత్వ లక్షణాలు తమను మెప్పించాయని లాఫాయెట్ కాలేజీ యాజమాన్యం తెలిపింది.

స్కాలర్‌షిప్‌ సాధించడం పట్ల శ్వేత హర్షం వ్యక్తం చేశారు. ఇది తనకు ఎంతో గర్వకారణమని వ్యాఖ్యానించారు. తనకు ఇటువంటి అద్భుత అవకాశం రావడం వెనుక డెక్స్‌టెరిటీ గ్లోబల్ సంస్థ ఇచ్చిన శిక్షణ, ప్రోత్సాహం ఉందని ఆమె పేర్కొన్నారు. డెక్స్‌టెరిటీ టూ కాలేజ్ అనే కెరియర్‌ డెవలప్‌మెంట్‌ కార్యక్రమంలో శ్వేత నాలుగేళ్లపాటు శిక్షణ పొందారు. ఈ క్రమంలో నాయకత్వ పటిమతో పాటు సమస్యలను పరిష్కరించే నైపుణ్యాలను అభివృద్ధి చేసుకోగలిగానని ఆమె పేర్కొన్నారు. కేరిర్‌లో తనకు మార్గదర్శిగా నిలిచిన డెక్స్‌టెరిటీ గ్లోబల్ సంస్థ సీఈఓ శరద్ సాగర్‌కు తాను ఎప్పటికీ రుణపడి ఉంటానని తెలిపారు. 

శ్వేతకు స్కాలర్‌షిప్‌ రావడం పట్ల డెక్స్‌‌టెరిటీ సీఈవో శరద్ సాగర్ హర్షం వ్యక్తం చేశారు. రాబోయే తరాలకు నాయకులను సిద్ధం చేయడమే తమ లక్ష్యమని ఆయన పేర్కొన్నారు. కేరీర్‌కు సంబంధించి తన సంస్థ ఇచ్చిన ట్రెయినింగ్‌తో ఎంతో మంది కొలంబియా, యేల్ యూనివర్శిటీ, జార్జి టౌన్, టఫ్ట్స్, కేస్ వెస్టర్న్, నార్త్‌వెస్టర్న్, యూనివర్శిటీ ఆఫ్ టొరంటో, బోస్టన్ యూనివర్శిటీ, యూనివర్శిటీ ఆఫ్ లండన్, తదితర ప్రపంచ ప్రఖ్యాత విద్యాసంస్థల్లో అడ్మిషన్లు పొందారని ఆయన తెలిపారు.

Biden: ఏడాదికాల చీకట్లను చీల్చుకుని...

మహమ్మారి నుంచి విముక్తికి చేరువయ్యాం

కానీ... పోరాటం ఇంకా పూర్తికాలేదు 
స్వాతంత్య్ర దినోత్సవంలో బైడెన్‌ ఉద్ఘాటన



వాషింగ్టన్‌: అమెరికా పునరుత్తేజంతో కోలుకుంటోందని, కరోనా మహమ్మారి నుంచి విముక్తికి చేరువైందని... అయితే మహమ్మారిపై పోరాటం ఇంకా ముగిసిపోలేదని అధ్యక్షుడు జో బైడెన్‌ పేర్కొన్నారు. కొవిడ్‌ వ్యాక్సిన్‌ తీసుకోవడం దేశభక్తిని చాటుకునే అత్యుత్తమ విధానమన్నారు. అమెరికా స్వాతంత్య్ర దినోత్సవాన్ని పురస్కరించుకుని శ్వేతసౌధం వద్ద ఆదివారం ఏర్పాటుచేసిన కార్యక్రమంలో ఆయనీ వ్యాఖ్యలు చేశారు. టీకా కార్యక్రమానికి ప్రాధాన్యమివ్వడం ద్వారా కొవిడ్‌పై విజయం దిశగా పయనించామన్నారు. మహమ్మారి తీవ్రతను- దేశ అత్యయిక స్థితి స్థాయి నుంచి స్థానిక సమస్యకు తగ్గించడంలో తమ ప్రభుత్వం ఎంతో కృషి చేసిందని అధ్యక్షుడు వివరించారు. ‘‘మహమ్మారి ఎంతో మంది ఆప్తులను దూరం చేసింది. లెక్కలేనన్ని కుటుంబాలను విచ్ఛిన్నం చేసింది. లాక్‌డౌన్‌ కారణంగా వ్యాపారాలు కుదేలయ్యాయి. లక్షల మంది ఉపాధి కోల్పోయారు. ఏడాదికాల చీకట్లను చీల్చుకుని... గుండె కోత నుంచి, ఏకాంతం నుంచి, బాధ నుంచి బయటకు వస్తున్నాం. 

అందుకే ఈ వేడుకలు ప్రత్యేకమైనవి. ప్రతి ఒక్కరూ వీటిలో పాల్గొనాలి. భయానక మహమ్మారి నుంచి స్వాతంత్య్రానికి చేరువయ్యామని మునుపటి కంటే విశ్వాసంతో, ధీశక్తితో ప్రకటిస్తున్నాం. కానీ... ఒకటి గుర్తుంచుకోండి. మహమ్మారిపై పోరాటం పూర్తికాలేదు. దీన్నుంచి పూర్తిగా కోలుకోవడానికి ఇంకా చాలా చేయాల్సి ఉంది’’ అని బైడెన్‌ పేర్కొన్నారు. మహమ్మారి నుంచి అమెరికా విముక్తి పొందిందన్న సందేశాన్ని చాటేలా దేశ వ్యాప్తంగా స్వాతంత్య్ర వేడుకలు నిర్వహించారు. భారీ స్థాయిలో మిరుమిట్లుగొలిపే బాణ సంచా వినియోగించారు.

లక్ష్యానికి చేరువలో.... 

అగ్రరాజ్య స్వాతంత్య్ర దినమైన జులై 4 నాటికి దేశ వయోజనుల్లో 70% మందికి వ్యాక్సిన్‌ అందించాలని బైడెన్‌ లక్ష్యం నిర్దేశించగా, ఇప్పటివరకూ 67% మందికి టీకా అందించారు. అయితే- ప్రమాదకర వేరియంట్లు వ్యాపిస్తున్న ప్రాంతాల్లో టీకా కార్యక్రమం మందకొడిగా సాగుతుండటం, లక్షల మంది ప్రజలు వ్యాక్సిన్లను వ్యతిరేకిస్తుండటం, ఇప్పటికీ నిత్యం 200 మంది కొవిడ్‌తో మరణిస్తుండటం ఆందోళన కలిగిస్తోంది. 

Canada: భారత సంతతికి చెందిన కెనడియన్లకు ఆ దేశఅత్యున్నత పౌర పురస్కారం!



టోరంటో: ముగ్గురు భారత సంతతి కెనడా పౌరులకు అరుదైన గౌరవం దక్కింది. ప్రముఖ శాస్త్రవేత్త డాక్టర్‌ వైకుంఠం అయ్యర్‌ లక్ష్మణన్‌, రియల్ ఎస్టేట్‌ వ్యాపారి బాబ్‌ సింగ్‌ దిల్లాన్‌ (నవ్‌జీత్‌ సింగ్‌ దిల్లాన్‌), పిల్లల వైద్యుడు డాక్టర్‌ ప్రదీప్‌ మర్చంట్‌ ఆ దేశ అత్యున్నత పౌర పురస్కారం ‘ది ఆర్డర్‌ ఆఫ్‌ కెనడా’ అవార్డును అందుకున్నారు. సమాజానికి, దేశానికి విశేషంగా కృషి చేసిన వారికి ఈ అవార్డును కెనడా ప్రభుత్వం అందజేస్తుంటుంది. ఈ ఏడాది 135 మందికి ఈ పురస్కారానికి ఎంపిక చేయగా.. వారిలో ఈ ముగ్గురూ ఉన్నారు.

ఒంటారియోలోని మిస్సిసాగాకు చెందిన వైకుంఠం అయ్యర్‌ లక్ష్మణన్‌కు శాస్త్రవేత్తగా హైడ్రోమెటలర్జీలో ఉన్న నైపుణ్యం సమాజానికి ఎంతో ఉపయోగపడుతోంది. అలాగే, ఆయన వ్యాపారాల ద్వారా వచ్చే ఆదాయంలో కొంతమేర సమాజం శ్రేయస్సు కోసం విరాళంగా అందిస్తున్నారు. బాబ్‌ దిల్లాన్‌.. మెయిన్‌ స్ట్రీట్‌ ఈక్విటీ కార్పొరేషన్‌ పేరుతో రియల్‌ ఎస్టేట్‌ వ్యాపారం చేస్తున్నారు. టోరంటో స్టాక్‌ ఎక్స్ఛేంజీలో లిస్ట్‌ అయిన తొలి సిక్కులకు చెందిన కంపెనీ ఇదే కావడం విశేషం. అల్బర్టాకు చెందిన దిల్లాన్‌.. లాభాపేక్ష లేకుండా సమాజం కోసం తనవంతు సాయం చేస్తున్నారు. ఇక ఒంటారియోలోని గ్రీలీ ప్రాంతానికి చెందిన మర్చంట్‌.. పిల్లల వైద్యుడిగా వైద్య రంగంలో విశేషంగా కృషి చేయడంతోపాటు భారత్‌-కెనడా ద్వైపాక్షిక సంబంధాలను బలోపేతం చేయడంలో ముఖ్య పాత్ర వహిస్తున్నారు. ఈ నేపథ్యంలోనే వారికి ఈ పురస్కారం అందించినట్లు కెనడా ప్రభుత్వం వెల్లడించింది.

తెలుగు భాషకు ప్రవాసులు ప్రాముఖ్యతనివ్వడం ప్రసంశనీయం: తనికెళ్ళ భరణి



డాలస్, టెక్సాస్: ప్రవాసాంధ్రులు తమ పిల్లలకు తెలుగు భాష నేర్పే క్రమం, తెలుగు భాష, సాహిత్యాలకిచ్చే ప్రాముఖ్యం ప్రసంశనీయమని ప్రముఖ సినీ రచయిత, నటుడు, దర్శకుడు తనికెళ్ళ భరణి అన్నారు. ఉత్తర అమెరికా తెలుగు సంఘం (తానా) ఆధ్వర్యంలో ‘తనికెళ్ళ భరణితో ముఖాముఖి’ కార్యక్రమం ఘనంగా జరిగింది. స్థానిక ఉత్తర టెక్సాస్ తెలుగు సంఘం (టాన్ టెక్స్) సహకారంతో ఇర్వింగ్‌లోని మైత్రీస్ బాంక్వెట్ హాల్‌ ఇందుకు వేదికైంది. తానా డాలస్, ఫోర్ట్ వర్త్ ప్రాంతీయ ప్రతినిధి సతీష్ కొమ్మన సభకు విచ్చేసిన భాషాభిమానులకు, ముఖ్య అతిథి తనికెళ్ళ భరణికి స్వాగతం పలికారు. డా.నల్లూరి ప్రసాద్ భరణికి పుష్పగుచ్ఛం యిచ్చి ఆహ్వానం పలికారు.



తానా పూర్వాధ్యక్షులు డా. తోటకూర ప్రసాద్ ఈ సందర్భంగా మాట్లాడుతూ.. ‘భరణి తన వృత్తి జీవితంలో ఎన్నో ఎత్తు పల్లాలు, ఒడిదొడుకులు, కష్ట సుఖాలు చూశారు. వీటన్నింటినీ తట్టుకుని నిలబడ్డారు. అందుకే ఎవరూ ఊహించనంత ఎత్తుకు ఎదిగారు. ఎంత ఎదిగినా ఒదిగి ఉండి, తన మూలాలను మర్చిపోలేదు. తాను నడిచి వచ్చిన దారులను తరచూ తడిమి చూసుకునే గొప్ప మనస్తత్వం కలిగిన వ్యక్తి. దాదాపు 800కి పైగా చిత్రాలలో విభిన్నమైన పాత్రలలో, వైవిధ్యభరితమైన నటనతో మూడు సార్లు నంది పురస్కారాలతో సహా అనేక గౌరవాలు పొందారు’ అంటూ  ముఖ్య అతిథి భరణిని సభకు పరిచయం చేశారు.



అనంతరం వేదికను అలకరించిన తనికెళ్ళ భరణి దాదాపు రెండున్నర గంటలకు పైగా ప్రేక్షకులు అడిగిన ప్రశ్నలకు ఓర్పుగా, నేర్పుగా, వినోదాత్మకంగా సమాధానాలిచ్చారు. ప్రవాసాంధ్రులు తమ పిల్లలకు తెలుగు భాష నేర్పే క్రమం, తెలుగు భాష, సాహిత్యాలకిచ్చే ప్రాముఖ్యం ప్రసంశనీయమన్నారు. అమెరికా నుంచి భారతదేశం వచ్చి తెలుగు నేర్చుకుని, అవలీలగా అవధానాలు చేయగలిగే స్థాయికి చేరుకున్న యువకుడు, ఆస్టిన్ నగరవాసి అవధాని గన్నవరం లలిత్ ఆదిత్య భావితరాలకు స్ఫూర్తిదాయకమన్నారు. తెలుగు భాష పరిరక్షణ, పరివ్యాప్తి కోసం తనవంతు సహాయ సహకారాలు అందించడానికి ఎల్లప్పుడూ తాను సిద్ధంగా ఉన్నానని, ఇంతటి మంచి కార్యక్రమం ఏర్పాటు చేసిన సన్నిహిత మిత్రులు, తానా పూర్వాధ్యక్షులు డా.తోటకూర ప్రసాద్‌కు తానా, టాంటెక్స్ నాయకులకు కృతజ్ఞతలు తెలిపారు. భరణి ఇటీవలే స్వయంగా రచించిన ‘శ్రీకాళహస్తి మహత్యం’, ‘కన్నప్ప కథ’, బి.వి.ఎస్ శాస్త్రి రచించగా తాను వెలువరించిన ‘భోగలింగ శతకం’ నుంచి కొన్ని పద్యాలను శ్రావ్యంగా ఆలపించి అందరినీ అలరించారు. ఈ సందర్భంగా తనికెళ్ళ భరణిని ‘బహుముఖ కళావల్లభ’ అనే బిరుదుతో ఘనంగా సన్మానించారు.



ఈ కార్యక్రమం విజయవంతమవడానికి ఆర్థిక, హార్దిక సహకారం అందించిన లోకేష్ నాయుడు కొణిదల, డా. ప్రసాద్ నల్లూరి, గిరి గోరంట్ల, వెంకట్ బొమ్మా, సతీష్ మండువ, కుమార్ నందిగం, కృష్ణమోహన్ దాసరి, రవీంద్ర చిట్టూరి, అనంత్ మల్లవరపు, చంద్రహాస్ మద్దుకూరి, చలపతి కొండ్రగుంట లకు, మైత్రీస్ ఇండియన్ రెస్టారెంట్ యాజమాన్యానికి, ప్రసారమాధ్యమాలకు, ఉత్తర టెక్సాస్ తెలుగు సంఘానికి, తానా ఆహ్వానాన్ని మన్నించి సభకు విచ్చేసిన ముఖ్య అతిథి తనికెళ్ళ భరణికి, భాషాభిమానులకు తానా డాలస్, ఫోర్ట్ వర్త్ ప్రాంతీయ ప్రతినిధి సతీష్ కొమ్మన హృదయపూర్వక కృతజ్ఞతలు తెలియజేశారు. 



చివరిగా ఉత్తర టెక్సాస్ తెలుగు సంఘం అధ్యక్షుడు ఉమా మహేష్ పార్నపల్లి మాట్లాడుతూ.. తెలుగు భాష, సాహిత్య వికాసానికి తానాతో కలసి ఇలాంటి కార్యక్రమాలు చేయడానికి తమ సంస్థ ఎల్లప్పుడూ సిద్ధమేనంటూ, సభకు విచ్చేసిన వారందరికీ కృతజ్ఞతలు తెలియజేశారు. కార్యక్రమం అనంతరం తనికెళ్ళ భరణి ఇర్వింగ్ పట్టణంలోని  మహాత్మా గాంధీ స్మారకస్థలిని దర్శించి మహాత్మా గాంధీకి నివాళులర్పించారు.



న్యూజెర్సీలో ఎస్పీ బాలు జయంతి



న్యూజెర్సీ: దివంగత గాన గంధర్వుడు పద్మవిభూషణ్ ఎస్పీ బాలసుబ్రహ్మణ్యం 75వ జయంతి కార్యక్రమం జూన్ 3న (శుక్రవారం) అమెరికాలో న్యూ జెర్సీ రాష్ట్రంలోని ఎడిసన్ నగరంలో జరిగింది. కళావేదిక నిర్వహించిన ఈ కార్యక్రమంలో ప్రముఖ సంగీత దర్శకుడు కోటి, ప్రముఖ యాంకర్, నటి సుమ కనకాల, ప్రముఖ రచయిత జొన్నవిత్తుల రామలింగేశ్వర రావు, న్యూజెర్సీ అసెంబ్లీ సభ్యుడు స్టెర్లి స్టాన్లీ, న్యూజెర్సీ పబ్లిక్ యుటిలిటీస్ కమిషనర్ ఉపేంద్ర చివుకుల ముఖ్య అతిథులుగా హాజరయ్యారు.

విజయవాడ కనకదుర్గ దేవస్థానం ప్రధాన అర్చకులు బ్రహ్మర్షి శాండిల్య శర్మ వేద ఆశీర్వచనంతో ప్రారంభమైన ఈ కార్యక్రమంలో ముందుగా ఎస్పీబీ చిత్రపటానికి పుష్పాలతో నివాళి అర్పించారు. ప్రముఖ గాయనీమణులు ఉష, రీటా, మౌనిమ, అదితి భావరాజు, మౌనిక, శ్రీకాంత్ సండుగు, కార్యక్రమ వ్యాఖ్యాత సాహితి తదితరులు ఎస్పీ బాలసుబ్రహ్మణ్యంతో తమ అనుబంధాన్ని, ఆయన గొప్పతనాన్ని సభికులతో పంచుకున్నారు. ఉత్తర అమెరికా సీమాంధ్ర అసోసియేషన్ సహకారంతో నిర్వహించిన ఈ కార్యక్రమంలో 700 మందికి పైగా ఎస్పీబీ అభిమానులు పాల్గొన్నారు. ఈ కార్యక్రమానికి హాజరైన వారికీ సహకరించిన వారికీ కళావేదిక అధ్యక్షులు స్వాతి అట్లూరి, కార్యదర్శి సింగర్ ఉష, కో-ఆర్డినేటర్ ఉజ్వల్, బోర్డు ఆఫ్ డైరెక్టర్ రవి పొట్లూరి ధన్యవాదాలు తెలిపారు.







మిషిగన్‌లో ఉత్సాహంగా సాగిన ‘తానా లేడీస్ నైట్’



మిషిగన్‌: అమెరికాలోని మిషిగన్‌లో శుక్రవారం రాత్రి ‘తానా లేడీస్‌ నైట్‌’ ఉత్సాహంగా సాగింది. దాదాపు 500 మందికి పైగా మహిళలు పాల్గొని 80వేల డాలర్లు విరాళాలు అందించారు. ఆటపాటలు, విందు, వినోదాలతో ఉల్లాసంగా.. ఉత్సాహంగా జరిగిన ఈ కార్యక్రమం మహిళల్లో నూతనోత్తేజాన్ని నింపింది. తానా ఎగ్జిక్యూటివ్‌ వైస్‌ ప్రెసిడెంట్‌ నిరంజన్‌ శృంగవరపు, తానా పౌండేషన్‌ ట్రస్టీ సురేష్‌ పుట్టగుంట, మను గొంది సారథ్యంలో ఈ కార్యక్రమం జరిగింది. 



ఈ సందర్భంగా నిరంజన్‌ శృంగవరపు మాట్లాడుతూ...‘‘ ఎక్కడ స్త్రీలు గౌరవించబడతారో అక్కడ దేవతలు ఉంటారు అంటారు. మహిళలను గౌరవించడం అందరి కర్తవ్యం. మహిళా శక్తి అసాధారణమైనది. మహిళలు తలచుకుంటే ఏదైనా సాధించగలరు. వారిలో చైతన్యం, వినోదం, వికాసం కలిగించేందుకు తానా ఫౌండేషన్‌ ‘లేడీస్‌ నైట్‌’ కార్యక్రమం ఏర్పాటు చేసింది. తానా చేస్తున్న చారిటీ కార్యక్రమాలలో మహిళలు పాల్గొని సహాయం అందించాలి’’ అని విజ్ఞప్తి చేశారు. తానా మొదటి నుంచి మహిళా సేవలకు పెద్దపీట వేస్తున్నట్టు తానా బోర్డు ఆఫ్‌ డైరెక్టర్‌ హనుమయ్య బండ్ల తెలిపారు. మహిళా సాధికారత దిశగా తానా తనవంతు కృషి చేస్తోందన్నారు. ఈ కార్యక్రమం ద్వారా వచ్చిన 80వేల డాలర్ల విరాళాలు తానా అన్నపూర్ణ ప్రాజెక్టు (ప్రభుత్వ ఆసుపత్రుల్లో నిత్య ఉచిత అన్నదాన కార్యక్రమం) ఏడాది పాటు కొనసాగించేందుకు ఉపయోగించనున్నట్టు సురేష్‌ పుట్టగుంట తెలిపారు. 



తానా ఉమెన్‌ కో-ఆర్డినేటర్‌ ఉమా కటికి మాట్లాడుతూ... మహిళలు అన్ని రంగాల్లో ముందుకు దూసుకెళ్తుండటం అభినందనీయమన్నారు. ఆహ్వానం మన్నించి పెద్ద ఎత్తున మహిళలు పాల్గొనడం సంతోషంగా ఉందని మను గొంది అన్నారు.  కార్యక్రమం విజయవంతం చేసిన వారికి ధన్యవాదాలు తెలిపారు. తానా కల్చరల్‌ కో ఆర్డినేటర్ శిరీష తూనుగుంట్ల కార్యక్రమానికి సమన్వయకర్తగా వ్యవహరించారు. ఈ కార్యక్రమానికి భారత్‌ నుంచి ప్రత్యేక అతిథులుగా యాంకర్‌ ఉదయభాను, సినీ గాయని మంగ్లీ హాజరై అలరించారు. తానా అధ్యక్షులు అంజయ్యచౌదరి లావు ప్రోత్సాహంతో జరిగింది. తానా ఫౌండేషన్‌ ఛైర్మన్‌ వెంకటరమణ యార్లగడ్డ, రీజినల్‌ కో ఆర్డినేటర్‌ శ్రీనివాస్‌ గోగినేని, తానా బోర్డ్‌ ఆప్‌ డైరెక్టర్‌ లక్ష్మీ దేవినేని కార్యక్రమాన్ని పర్యవేక్షించారు. రాణి అల్లూరి వందన సమర్పణ చేశారు.

చికాగోలో ఘనంగా ‘ఎన్టీఆర్ శ‌త‌జ‌యంతి’ ఉత్సవాలు.. నాలుగో మినీ మహానాడు



ఇంటర్నెట్‌ డెస్క్‌: చికాగోలో తెలుగుదేశం పార్టీ ఎన్‌ఆర్‌ఐ విభాగం ఆధ్వర్యంలో ఎన్టీఆర్‌ శత జయంతి ఉత్సవాల్లో భాగంగా నాలుగో మినీ మహానాడు ఘనంగా జరిగింది. ఈ కార్యక్రమానికి జయరాం కోమటి అధ్యక్షత వహించారు. ముఖ్య అతిథులుగా పార్టీ ప్రధాన కార్యదర్శి, మాజీ మంత్రి దేవినేని ఉమామహేశ్వరరావు, గుంటూరు మిర్చి యార్డ్ మాజీ ఛైర్మన్ మన్నవ సుబ్బారావు హాజరయ్యారు.



ఈ సందర్భంగా జయరాం కోమటి మాట్లాడుతూ.. ఎన్టీఆర్ స్ఫూర్తితో తెదేపాని అధికారంలోకి తీసుకురావాలని కోరారు. ఎన్టీఆర్ కలలు కన్న అభివృద్ధి, సంక్షేమ రాజ్యం రావాలని ఆకాంక్షించారు. ‘‘చంద్రబాబు మరోసారి ముఖ్యమంత్రి కావడం చారిత్రక అవసరంగా ప్రవాసాంధ్రులు భావిస్తున్నారు. ప్రస్తుత పాలకులపై నమ్మకం లేక పెట్టుబడులు ఆగిపోయాయి. అభివృద్ధి కుంటుపడిపోయింది. అమరావతి రాజధానిలో అనేక పరిశ్రమలు స్థాపించేందుకు ప్రవాసాంధ్రులు సిద్ధంగా ఉన్నారు’’ అని తెలిపారు. 



దేవినేని ఉమామహేశ్వరరావు మాట్లాడుతూ.. రాష్ట్రంలో శాంతిభద్రతలు పూర్తిగా క్షీణించాయన్నారు. ‘‘ప్రభుత్వ అరాచకాలను ప్రశ్నిస్తే పెద్దఎత్తున దాడులకు దిగుతున్నారు. ఎప్పుడు ఏం జరుగుతుందోనని ప్రజలు బిక్కుబిక్కుమంటూ కాలం వెళ్లదీసే పరిస్థితి నెలకొంది. పేద ప్రజలకు అన్నం పెట్టే అన్నా క్యాంటీన్లను అడ్డుకుంటున్నారు’’ అని ఆవేదన వ్యక్తం చేశారు. 



మన్నవ సుబ్బారావు మాట్లాడుతూ.. సీఎం జగన్ రెడ్డి తన స్వార్థ రాజకీయ ప్రయోజనాల కోసం సమాజాన్ని కుల, మత, ప్రాంతాలుగా విభజించి పాలిస్తున్నారని మండిపడ్డారు. సామాజిక మాధ్యమాల ద్వారా ప్రజా వ్యతిరేక విధానాలను ఎండగడుతూ ప్రజలను చైతన్యపరచాల్సిన బాధ్యత ప్రవాసాంధ్రులపై ఉందన్నారు. ఎన్టీఆర్ స్ఫూర్తితో మరిన్ని సామాజిక సేవా కార్యక్రమాలు చేపట్టాలని కోరారు.



మినీ మహానాడులో పలు తీర్మానాలను ఆమోదించారు. తెలుగుజాతి ఆత్మగౌరవాన్ని చాటిచెప్పిన ఎన్టీఆర్‌కు భారతరత్న ఇవ్వాలని కోరుతూ మినీ మహానాడులో తీర్మానించారు. ఇటీవల ఉపరాష్ట్రపతిగా పదవీ విరమణ చేసిన వెంకయ్య నాయుడు, సుప్రీంకోర్టు ప్రధాన న్యాయమూర్తిగా పదవీ విరమణ చేసిన జస్టిస్‌ ఎన్‌.వి.రమణను అభినందించారు. తమ తమ రంగాల్లో బాగా రాణించి భావితరాలకు స్ఫూర్తిగా నిలిచారన్నారు. ఇరువురు ఉన్నత విలువలతో పనిచేసి తమ పదవులకు వన్నెతెచ్చారని కొనియాడారు. కుప్పంలో అన్న క్యాంటీన్‌ను ధ్వంసం చేయడం అప్రజాస్వామికమన్నారు. రాష్ట్రంలో తెదేపా నేతలపై దాడులను తీవ్రంగా ఖండించారు. ఏపీలో అనైతిక, నగ్న ప్రదర్శనలు ఇస్తున్న ప్రజాప్రతినిధులపై చర్యలు తీసుకోవాలని డిమాండ్‌ చేశారు. తెదేపా సభ్యత్వ నమోదు కార్యక్రమంలో ప్రతి ఒక్కరు పాల్గొనాలని కోరారు. ఈ ఏడాది సభ్యత్వాల సంఖ్యను పెంచేందుకు కృషి చేయాలని కోరుతూ తీర్మానించారు. 

ఈ కార్యక్రమాన్ని చికాగో తెదేపా సీనియర్ నాయకులు హేమ కానూరు సమన్వయ పరచగా, స్థానిక తెదేపా నాయకులు రవి కాకర, హను చెరుకూరి, హరీష్ జమ్ముల, చిరంజీవి గళ్ళ, కృష్ణ మోహన్, శ్రీనివాస్ పెదమల్లు, శ్రీ హరి కట్టా, ప్రవీణ్ వేములపల్లి, మదన్ పాములపాటి, మహేష్ కాకరాల, వినోజ్ చనుమోలు, లక్ష్మణ్ తదితర నాయకులు కార్యక్రమం విజయవంతం చేయడానికి సహకరించారు. తెలుగుదేశం అభిమానులు రామ కోటేశ్వర రావు కాట్రగడ్డ, శ్రీలత గరికిపాటి, చాందిని దువ్వూరి, వాసవి చక్క, దేవి ప్రసాద్ పొట్లూరి, యుగంధర్, నగేష్ కాండ్రేగుల తదితరులు పాల్గొన్నారు.ఈ కార్యక్రమంలో పాల్గొన్నవారందరికీ జయరాం కోమటి కృతజ్ఞతలు తెలిపారు.

తెలుగు సంస్కృతి, సంప్రదాయానికి అద్దంలా జి.డబ్ల్యూ.టి.సి.ఎస్‌: జగపతిబాబు ప్రశంస



వాషింగ్టన్‌ డీసీ: తెలుగువారి సంస్కృతి, సంప్రదాయాలకు జీడబ్ల్యూటీసీఎస్‌ అద్దం పడుతుందని ప్రముఖ సినీ నటుడు జగపతిబాబు అన్నారు. వాషింగ్టన్‌ డీసీలో గ్రేటర్‌ వాషింగ్టన్‌ తెలుగు సంస్కృతి సంఘం ఆధ్వర్యంలో ఉగాది పురస్కారాలు అందజేశారు. ఈ కార్యక్రమానికి జీడబ్ల్యూటీసీఎస్‌ అధ్యక్షురాలు సాయి సుధ పాలడుగు అధ్యక్షత వహించారు. బృహత్తర వాషింగ్టన్‌ తెలుగు సాంస్కృతిక సంఘం ఆధ్వర్యంలో వందల మంది తెలుగువారి సమక్షంలో తారా తోరణంతో కళాకారులు, చిన్నారుల ఆటపాటలతో, మహిళల సందడితో పెద్దల శుభాశీస్సులతో ఆహ్లాదంగా మొదలైన ఈ కార్యక్రమం కనుల విందుగా అద్వితీయంగా కొనసాగింది.  ఈ సందర్భంగా జగపతిబాబు మాట్లాడుతూ.. ఒక జాతి అస్తిత్వాన్ని, ప్రత్యేకతను చాటి చెప్పేది మాతృభాషేనన్నారు. భాష మారినా, సంస్కృతులు మారుతున్నా సమకాలీన సామాజిక ధోరణులు మారుతున్నా.. తెలుగు ఆచార వ్యవహారాలను పరిరక్షిస్తున్నారని ప్రశంసించారు. మీరు ఏ భాష మాట్లాడినా చక్కటి తెలుగు కళలను పిల్లలకు నేర్పిస్తున్నారన్నారు. ప్రతి ఒక్కరూ సామాజిక బాధ్యతతో, క్రమశిక్షణతో సాగితే అందిరి జీవితం శుభప్రదంగా సాగుతుందని, తెలుగు వారందరికీ ఉగాది శుభాకాంక్షలు చెప్పారు. ఈ సందర్భంగా వారు అడిగిన ప్రశ్నలకు సరదాగా సమాధానమిచ్చారు.



జీడబ్ల్యూటీసీఎస్‌ అధ్యక్షురాలు సాయి సుధ పాలడుగు మాట్లాడుతూ.. గత 47 ఏళ్లుగా ప్రతి తరానికి దగ్గర చేస్తూ ముందుకు సాగుతున్న తమ సంస్థ గొప్పతనాన్ని వివరించారు. తెలుగు పండుగలను, సంస్కృతిని ప్రతిబించేందుకు ఇక్కడ ఉన్న యువతీ యువకులను ప్రోత్సహించేందుకే ఈ కార్యక్రమాన్ని చేపట్టినట్టు తెలిపారు. ఇటీవల జరిగిన ఉమెన్స్‌ డే కార్యక్రమానికి కూడా అపూర్వ స్పందన వచ్చిందన్నారు. మహిళలు, పిల్లలు పెద్ద ఎత్తున తెలుగు దనం ఉట్టిపడేలా హాజరుకావడం చాలా సంతోషంగా ఉందన్నారు. ఈ కార్యక్రమంలో తానా మాజీ అధ్యక్షులు వేమన సతీశ్‌, చంద్ర మల్లోతు, భాను మాగులూరి, విజయ్‌, సుధీర్‌ కొమ్మి, నరేన్‌ కొడాలి, కవిత చల్లా, సత్య సూరపనేని, గుంటూరు మిర్చి యార్డు మాజీ ఛైర్మన్‌ మన్నవ సుబ్బారావు, కార్యవర్గ సభ్యులు, తదతరులు పాల్గొన్నారు. 



జయరాం కోమటికి ఘన సత్కారం.. తెదేపా సభ్యత్వ డ్రైవ్‌ గ్రాండ్‌ సక్సెస్‌!



ఇంటర్నెట్‌ డెస్క్‌: ఎన్నారై తెదేపాలో ఎన్నడూ లేనంత కొత్త ఉత్సాహం కనిపిస్తోంది. ఎన్నారై తెదేపా నూతన సమన్వయకర్త (అమెరికా) కోమటి జయరాం, తెదేపా అధికార ప్రతినిధి పట్టాభిరామ్ సమక్షంలో వెంకట్ కోగంటి వ్యాఖ్యాతగా ఆదివారం రాత్రి జరిగిన మీట్ అండ్ గ్రీట్ కార్యక్రమం విజయవంతమైంది. అంచనాలకు మించి పెద్ద ఎత్తున జనం తరలివచ్చారు. సామాజిక అసమానతలు తొలగించే సమున్నత లక్ష్యంతో అభివృద్ధే ధ్యేయంగా ముందుకు సాగే ఏకైక తెలుగు ప్రజల పార్టీ తెలుగుదేశం పార్టీ అంటూ ఎన్నారై తెలుగుదేశం నూతన సమన్వయకర్త (అమెరికా) కోమటి జయరాం అన్నారు. తెదేపా అధికార ప్రతినిధి పట్టాభిరామ్ మాట్లాడుతూ..  2024లో ఎన్నారైలందరూ ఒక్కటై ఏపీ అభివృద్ధి కోసం చంద్రబాబు నాయకత్వాన్ని కోరుకుంటున్నారన్నారు. 2014లో కొత్త రాష్ట్రానికి చంద్రబాబు అవసరం ఉందని గుర్తించిన ప్రజలు ఆయన్ను కోరి గెలిపించారన్నారు. 2019లో మోసపూరిత అబద్ధాలతో మోసపోయిన ప్రజలు తమ పొరపాటును గ్రహించి గతంలో కన్నా రాష్ట్రానికి చంద్రబాబు అవసరం ఇంకా ఎక్కువ ఉందని తెలుసుకున్నారన్నారు. 2024 ఎన్నికల కోసం వేయి కళ్లతో ఎదురుచూస్తున్నట్టు తెలిపారు. ఈ సందర్భంగా తెదేపా అధికార ప్రతినిధి పట్టాభి కొమ్మారెడ్డి, మాజీ ఎంపీ విద్య చెన్నుపాటి కుమారుడు వజీర్ చెన్నుపాటి, పొగాకు బోర్డు మాజీ ఛైర్మన్ సుబ్బారావు మన్నవ తదితరులు కొత్త హోదాలో నియమితులైన జయరాం కోమటిని అభినందించారు.



దశాబ్దాలుగా తెదేపాతో కోమటి జయరాం ప్రయాణాన్ని సుబ్బారావు మన్నవ గుర్తుచేసుకొని ఆయన్ను అభినందించారు. ఈ సందర్భంగా జయరాం కోమటి మాట్లాడుతూ.. 2024లో ‘తెలుగుదేశం గెలుపే ఏపీ గెలుపు’ అనే లక్ష్యంతో ఎన్నారైలందరినీ సమన్వయం చేసుకుని ఏకతాటిపై నడిపిస్తామన్నారు. ‘పదవి ముళ్ల కిరీటమే, కానీ బాధ్యత మాత్రం మరువను. ఎన్నారై తెదేపాను ఏకతాటిపై నడిపించడమే నా లక్ష్యం’ అన్నారు. ఈ సందర్భంగా జయరాం కోమటి, పట్టాభిరాం, వజీర్, సుబ్బారావు మన్నవ, వెంకట్ కోగంటి తదితరులు తెదేపా మెంబర్ షిప్ డ్రైవ్‌ను ప్రారంభించగా అనూహ్య సంఖ్యలో ఎన్నారైలు సభ్యత్వం తీసుకున్నారు.



ఈ సందర్భంగా తెలుగుదేశం అధినేత చంద్రబాబు నాయుడు ఎన్నారైలను ఉద్దేశించి జూమ్‌ ద్వారా లైవ్‌లో ప్రసంగించారు. కొత్త పదవిలో నియమితులైన సందర్భంగా జయరాం కోమటిని అభినందించారు. బే ఏరియా తెలుగుదేశం నేతలు, కార్యకర్తలను ఉద్దేశించి ఆయన మాట్లాడుతూ... ప్రతి ఒక్కరూ సమష్టిగా కృషి చేసి తెలుగుదేశం ప్రభుత్వం నెలకొల్పాలని, ఆంధ్రప్రదేశ్‌ను కాపాడుకోవడం మనందరి బాధ్య అన్నారు. చంద్రబాబు ప్రసంగం ఎన్నారై తెదేపా శ్రేణుల్లో కొత్త ఉత్సాహం నింపింది. 



చంద్ర గుంటుపల్లి, శ్రీకాంత్ దొడ్డపనేని, భక్త భల్ల, రజనీకాంత్ కాకర్ల, కృష్ణ గొంప, గోకుల్ మాచిరాజు, భరత్ ముప్పిరాళ్ల, విజయ ఆసూరి, ప్రసాద్ మంగిన, సతీష్ బోళ్ల, లక్ష్మణ్ పరుచూరి, గంగ కోమటి, సందీప్ ఇంటూరి తదితరులు కార్యక్రమంలో పాల్గొని మాట్లాడారు. వచ్చే ఎన్నికల్లో తెదేపా అధికారంలోకి రావడం సామాజిక అవసరమని, భావితరాల భవిష్యత్ కాపాడేది ఒక్క తెలుగుదేశం పార్టీ మాత్రమేనన్నారు. భారీ సంఖ్యలో ఎన్నారైలు తరలివచ్చి ఈ కార్యక్రమాన్ని జయప్రదం చేశారు.







Pravasi Bharatiya Divas: పల్లె ప్రగతికి ప్రవాస హారతి

సొంత ఊరికి ఎన్నారైల చేయూత
మౌలిక సౌకర్యాల అభివృద్ధికి బాసట



ఎక్కడో మారుమూల పల్లెల్లో పుట్టి... చదువు, వృత్తి ఉద్యోగాల కోసం, ఉజ్వల భవిష్యత్తు కోసం ఖండాంతరాలు దాటి వెళ్లారు వారు.. ఎంతో ఎత్తుకు ఎదిగినా, ఎన్నో ఏళ్లు గడిచిపోయినా.. చిన్నప్పుడు అరకొర వసతుల మధ్య గడిచిన తమ బాల్యం, విద్యాభ్యాసం వంటి గురుతులు వారి మదిలో మెదులుతూనే ఉంటాయి. వాటిని ఎంతో కొంత చక్కదిద్దాలన్న సంకల్పమూ కదలాడుతుంటుంది. పరాయిగడ్డపైనే స్థిరపడినా... వారి మనసంతా ఊరిపైనే. పల్లెకు ఏదో ఒకటి చేయాలన్న తపనే. ఈ సదుద్దేశంతోనే కొందరు ప్రవాస తెలంగాణ బిడ్డలు సొంత లాభం కొంత మానుకుని... కష్టార్జితం నుంచి కొంత సొమ్మును తమ పల్లె ప్రగతికి వెచ్చిస్తున్నారు. రూ. లక్షలు.. కోట్లు.. ఇలా ఎవరి శక్తి మేరకు వారు ఇతోధిక సాయం అందిస్తున్నారు. ముఖ్యంగా పాఠశాలలు, ఇతర మౌలిక సదుపాయాల కల్పనకు వారు చేసే సాయం వెలకట్టలేనిది. చేయూత నివ్వడమే కాదు. తమ గ్రామానికి ఇంకా ఏయే అవసరాలున్నాయో నిరంతరం ఆరా తీస్తూ.. సహాయాన్ని కొనసాగించే వారూ ఉన్నారు.

ప్రపంచంలో అత్యధికంగా స్వదేశానికి డబ్బు పంపుతున్న వారిలో మొదటి స్థానంలో ఉన్నది భారతీయులే. ప్రపంచ బ్యాంకు లెక్కల ప్రకారం ఒక్క 2020-21 సంవత్సరంలోనే స్వదేశానికి ప్రవాసులు పంపిన మొత్తం రూ.6.4 లక్షల కోట్లు.



ఘనంగా 5వ అంతర్జాతీయ భాగవత జయంతి ఉత్సవాలు



సింగపూర్: తెలుగు భాగవత ప్రచార సమితి వారి ఆధ్వర్యములో 5వ అంతర్జాతీయ భాగవత జయంత్యుత్సవములు ఆన్‌లైన్‌ వేదికగా ఘనంగా నిర్వహించారు. ఈ సందర్భంగా నిర్వహించిన సాంస్కృతిక కార్యక్రమాలు, పలు భాగవత పద్యాలు, కీర్తనలు, పద్య కథనాలు తెలుగువారందరినీ అలరించాయి. ఈ వేడుకలలో  ప్రపంచవ్యాప్తంగా ఎందరో పిల్లలు నమోదుచేసుకోగా, వారి నుండి ఎంపికైన 75 మంది చిన్నారులు ఇచ్చిన ప్రదర్శనలు ప్రత్యేక ఆకర్షణగా నిలిచాయి. సింగపూర్, భారత్‌ నుంచే కాకుండా, అమెరికా, మలేషియా దేశాల నుంచి కూడా పిల్లలు పాల్గొని కార్యక్రమానికి వన్నె తెచ్చారు. చిన్నారులలో మన సాంస్కృతిక విలువల మీద ఆసక్తి పెంచడానికి చేస్తున్న ఈ వార్షిక కార్యక్రమానికి మౌర్య, మనుశ్రీ ఆకునూరి వ్యాఖ్యానాన్ని అందించి ప్రేక్షకులందరినీ అలరించారు. రమ్య భాగవతుల, నమ్రత దేవల్ల వారికి సహకారం అందిస్తూ పిల్లలని మరింత ఉత్సాహ పరిచారు.



ప్రముఖ నేపథ్య గాయకులు నేమాని పార్థసారథి (కీర్తన అకాడెమీ ఆఫ్ మ్యూసిక్), షర్మిల (మహతి అకాడెమీ), కిడాంబి విక్రమాదిత్య (ముకుందమాల బృందం), విద్య కాపవరపు (విద్య సంగీతం అకాడెమీ) అపర్ణ ధార్వాడలు తమ విద్యార్థుల ప్రతిభకు గత రెండు నెలలుగా సానపెట్టి ఈ కార్యక్రమంలో ప్రదర్శనకు తయారు చేశారు.   అలాగే, ఈ కార్యక్రమంలో కవుటూరు రత్నకుమార్, మల్లిక్ పుచ్చా వంటి ప్రముఖులు పాల్గొని పిల్లలను ప్రోత్సహించారు.



ఈ అంతర్జాల భాగవత జయంత్యుత్సవములు చక్కగా కూర్పు చేయటంలో సహకరించిన RK వీడియోగ్రఫీ (రాధా కృష్ణ గణేష్ణ, కాత్యాయని)లకు భాగవత ప్రచార సమితి తరపున  నిర్వాహకులు హృదయ పూర్వక ధన్యవాదములు తెలియచేశారు. ఈ కార్యక్రామాన్ని విజయవంతంగా నిర్వహించిన  తెలుగు భాగవత ప్రచార సమితి సభ్యులందరికి, ముఖ్యంగా నిర్వహణ కమిటీ సురేష్ చివుకుల, నమ్రత దేవల్ల, రమ్య బొమ్మకంటి, రవితేజ భాగవతుల, విద్యాధరి కాపవరపు, మౌర్య ఊలపల్లిలకు హృదయ పూర్వక ధన్యవాదాలు తెలియజేశారు.















Donald Trump: డొనాల్డ్‌ ట్రంప్‌ స్వగృహంలో ఘనంగా దీపావళి వేడుకలు



ఇంటర్నెట్‌డెస్క్‌: అమెరికా మాజీ అధ్యక్షుడు డొనాల్డ్ ట్రంప్‌ నివాసంలో దీపావళి వేడుకలను ఘనంగా నిర్వహించారు. ఫ్లోరిడాలోని ట్రంప్‌ స్వగృహం ‘మార్‌ ఎ లాగో’లో నిర్వహించిన ఈ వేడుకల్లో పలు భారతీయ సంఘాల ప్రతినిధులు, రిపబ్లికన్‌ హిందూ సమాఖ్య ప్రతినిధులు పాల్గొన్నారు. ఈ కార్యక్రమంలో ట్రంప్‌ పాల్గొని జ్యోతి ప్రజ్వలన చేసి వేడుకలను ప్రారంభించారు. ఈ సందర్భంగా ప్రతినిధులకు ఆయన దీపావళి శుభాకాంక్షలు చెప్పారు. వేడుకలను దిగ్విజయంగా నిర్వహించిన రిపబ్లికన్‌ హిందూ సమాఖ్య వ్యవస్థాపకుడు షల్లీ కుమార్‌, తానా మాజీ అధ్యక్షుడు సతీష్‌ వేమన, విక్రమ్‌కుమార్‌, హరిభాయ్‌ పటేల్‌లను ట్రంప్‌ ప్రత్యేకంగా అభినందించారు.



అనంతరం ట్రంప్‌ మాట్లాడుతూ అనాదిగా చెడుపై మంచి ఎప్పుడూ విజయం సాధిస్తోందని.. సమస్త మానవాళి శాంతి, సౌభ్రాతృత్వంతో మెలగాలని ఆకాంక్షించారు. భారత్‌, అమెరికా దౌత్య సంబంధాలు.. పరస్పర సహాయ సహకారాలు ఉన్నతంగా కొనసాగాలన్నారు. 2016 అమెరికా ఎన్నికల్లో తన వెన్నంటే ఉంటూ బలపరిచిన రిపబ్లికన్‌ హిందూ సమాఖ్య నాయకత్వాన్ని, సభ్యులను ఆయన అభినందించారు. రానున్న కాలంలో ఈ సహకారం ఇలాగే అందించాలని ట్రంప్‌ కోరారు. తమ పార్టీ అధికారంలోకి వచ్చాక హిందూ సమాఖ్య సభ్యులను తన ప్రభుత్వ కార్యనిర్వహణలో భాగస్వాములను చేస్తామని చెప్పారు. షల్లీ కుమార్‌ను తమ ప్రభుత్వం తరఫున భారత రాయబారిగా నియమిస్తామన్నారు. 

భారత్‌ ఎదుర్కొంటున్న పలు సమస్యలపై సానుకూల దృక్పథాన్ని అవలంబిస్తామని.. సంయుక్తంగా ఉగ్రమూలాలను ఏరివేస్తామని ట్రంప్‌ చెప్పారు. భారతీయులు శాంతికాముకులని ట్రంప్‌ కొనియాడారు. ఎలాంటి పరిస్థితుల్లోనైనా కష్టపడుతూ సానుకూల దృక్పథంతో సాగే స్వభావమే వారికి ప్రత్యేక గుర్తింపు తెచ్చిపెట్టిందన్నారు. విభిన్న వ్యక్తులు, భాషలు, ప్రాంతాలు, దేశాల సమాహారమే అమెరికా అని.. ప్రతిభకు పట్టం కట్టే విధానంతో అందరికీ సమాన అవకాశాలు కల్పిస్తామని చెప్పారు. భారతీయులు, హిందువుల సంస్కృతీ సంప్రదాయాల పట్ల తనకు గౌరవముందన్నారు. భారతీయుల అపార ప్రతిభా పాటవాలు పరస్పరం ఇరు దేశాల అభివృద్ధికి తోడ్పడాలని అభిలషించారు. 



ఈ వేడుకల సందర్భంగా ఏర్పాటు చేసిన భారతీయ సంప్రదాయ విందు పలువురిని ఆకర్షించింది. పూర్తి సంప్రదాయబద్ధంగా అన్ని రాష్ట్రాల వంటల రుచులను అతిథులకు ప్రత్యేకంగా అందజేశారు. ఒక్కో అతిథి విందుకు నిర్వాహకులు సుమారు రూ.85వేలు ఖర్చు చేశారు. దేశం కాని దేశంలో మూలాలను కాపాడుకుంటూ.. తమ వారికి ఏ ఆపద వచ్చినా సంయుక్తంగా అండగా నిలవడంతో పాటు ప్రవాస సంఘాల సారథులను సమన్వయం చేస్తూ కార్యక్రమాన్ని విజయవంతం చేసిన రిపబ్లిక్‌ హిందూ సమాఖ్య వ్యవస్థాపకుడు షల్లీకుమార్‌తో పాటు కార్యవర్గ సభ్యులను తానా మాజీ అధ్యక్షుడు సతీష్‌ వేమన ప్రత్యేకంగా అభినందించి ధన్యవాదాలు తెలిపారు. 

అమెరికాలో ఘనంగా ‘వేటా’ బ‌తుక‌మ్మ సంబురాలు

అంచనాకు మించి తరలివచ్చిన జనం



కాలిఫోర్నియా: తెలంగాణ పూల పండుగ‌ బ‌తుక‌మ్మ వేడుక‌లు ప్రపంచవ్యాప్తంగా ఘనంగా జరుగుతున్నాయి. అమెరికాలో ప్రవాస తెలుగు మహిళలు నిర్వహించిన బతుకమ్మ సంబురాలు అంబరాన్ని తాకాయి.  ‘ఉమెన్ ఎంప‌వ‌ర్‌మెంట్ తెలుగు అసోసియేష‌న్’ ఆధ్వర్యంలో నిర్వహించిన ఈ సంబురాలకు అంచనాలకు మించి జనం తరలివచ్చారు. ఈ నెల 10న కాలిఫోర్నియాలోని శాన్‌ రామన్‌ స్పోర్ట్స్‌ పార్కులో  మ‌ధ్యాహ్నం 3 గంట‌ల నుంచి సాయంత్రం 6 గంట‌ల వ‌ర‌కు జరిగిన ఈ కార్యక్రమానికి అపూర్వ స్పందన వచ్చింది. తొలుత సుమారు 200 మంది హాజ‌రవుతార‌ని భావించినప్పటికీ 600 మందికి పైగా తెలుగు వారు ఉల్లాసంగా, ఉత్సాంగా పాల్గొని ఈ పూల పండుగకు సరికొత్త అందం తీసుకొచ్చారు.



‘ఉమెన్ ఎంప‌వ‌ర్‌మెంట్ తెలుగు అసోసియేష‌న్’ వ్యవస్థాపక అధ్యక్షురాలు ఝాన్సీ రెడ్డి హ‌నుమాండ్ల‌, అధ్యక్షురాలు (ఎలక్ట్‌) శైల‌జ క‌ల్లూరి, కార్యదర్శి అనురాధ ఆలిశెట్టి, సంయుక్త  కార్యదర్శి ప్రశాంతి కూచిభొట్ల‌, మీడియా స‌మ‌న్వయకర్త సుగుణ రెడ్డి, కల్చరల్‌ ఛైర్‌ రత్నమాల వంకా, ప్రాంతీయ సమన్వయకర్త హైమ అనుమాండ్ల‌, కోశాధికారి విశ్వ‌, వైస్ ప్రెసిడెంట్ య‌శ‌శ్విని రెడ్డి, సంయుక్త కోశాధికారి జ్యోతి, క‌మ్యూనిటీ స‌ర్వీస్ చైర్, కాలిఫోర్నియా బోర్డ్ ఆఫ్ డైరెక్టర్స్‌ ల‌క్ష్మి య‌న‌మండ‌ల‌, శాక్రిమెంటో ప్రాంతీయ స‌మ‌న్వయకర్త పూజ త‌దిత‌రులు ఈ కార్యక్రమం విజయవంతం కావడంలో ప్రముఖ పాత్ర పోషించారు. 

CDC: భారత్‌కు ప్రయాణ రేటింగ్‌ను సడలించిన అమెరికా సీడీసీ

కొవిడ్‌ ఉద్ధృతి తగ్గిన నేపథ్యంలో తాజా మార్గదర్శకాలు



వాషింగ్టన్‌: రెండేళ్లుగా ప్రపంచాన్ని పట్టిపీడిస్తోన్న కరోనా వైరస్‌ ప్రభావం నుంచి ప్రపంచ దేశాలు ఇప్పుడిప్పుడే బయటపడుతున్నాయి. ముఖ్యంగా కొవిడ్‌ కట్టడికి విధించిన కఠిన ఆంక్షలను పూర్తిగా సడలించే పనిలో నిమగ్నమయ్యాయి. ఈ క్రమంలో అంతర్జాతీయ ప్రయాణాలపై ఉన్న ఆంక్షలను తొలగిస్తున్నాయి. ఇందులో భాగంగా భారత్‌తోపాటు మరికొన్ని దేశాల ప్రయాణాలపై ఉన్న ఆంక్షలను సడలిస్తూ అమెరికా నిర్ణయం తీసుకుంది. ఇందుకు సంబంధించి అమెరికా వ్యాధి నియంత్రణ, నివారణ కేంద్రం (సీడీసీ) భారత్‌కు ఇచ్చిన రేటింగ్స్‌ను సడలించింది.

కరోనా వైరస్‌ ఉద్ధృతి అధికంగా ఉన్న కారణంగా అమెరికా నుంచి భారత్‌ వెళ్లే ప్రయాణికుల కోసం ‘లెవల్‌ 3’ అలెర్ట్‌ కొనసాగిస్తోంది. తాజాగా ఈ స్థాయిని లెవల్‌-1 కి మారుస్తూ నిర్ణయం తీసుకుంది. భారత్‌తోపాటు ఛాద్‌, గనియా, నమీబియా ప్రయాణ రేటింగ్స్‌ను కూడా లెవల్‌ 1 గా మార్చింది.

డా.హనిమిరెడ్డికి ‘సిలికానాంధ్ర శ్రీకర’ బిరుదు ప్రదానం



కాలిఫోర్నియా: ఉత్తర కాలిఫోర్నియాలోని మిల్ పిటాస్ నగరంలో సిలికానాంధ్ర విశ్వవిద్యాలయ ప్రాంగణంలో డా.లకిరెడ్డి హనిమిరెడ్డి 80వ పుట్టినరోజు వేడుకలు ఘనంగా జరిగాయి. శనివారం మధ్యాహ్నం సిలికానాంధ్ర విశ్వవిద్యాలయం ఆధ్వర్యంలో జరిగిన ఈ వేడుకలకు శాన్‌ఫ్రాన్సిస్కోలోని భారత కాన్సులేట్ జనరల్ డా.టి.వి. నాగేంద్రప్రసాద్ ముఖ్య అతిథిగా హాజరై పుట్టినరోజు శుభాకాంక్షలు తెలిపారు. అనంతరం  డా.హనిమిరెడ్డి చేస్తోన్న కార్యక్రమాలను, ఆయన వితరణశీలతను కొనియాడారు. ప్రవాస భారతీయులందరికీ ఆయన ఎంతో ఆదర్శప్రాయులన్నారు. ఆయన్ను చూసి ఒక భారతీయుడిగానే కాకుండా, సాటి తెలుగువాడిగా గర్వపడుతున్నానన్నారు. అంతకముందు డా. హనిమిరెడ్డి, విజయలక్ష్మి దంపతులకు సిలికానాంధ్ర వర్సిటీ భవనంలో ఘనంగా స్వాగతం పలికారు. వర్సిటీ అధిపతి డా.కూచిభొట్ల ఆనంద్, చీఫ్ అకడమిక్ ఆఫీసర్ చమర్తి రాజులతో కలిసి డా. టి.వి. నాగేంద్రప్రసాద్.. డా.హనిమిరెడ్డి విగ్రహాన్ని, లోహ ఫలకాన్ని ఆవిష్కరించారు. ఈ సందర్భంగా నిర్వహించిన అయ్యగారి అనఘ వయలిన్ వాద్య కచేరి, ప్రముఖ కూచిపూడి నృత్య కళాకారులు మాధవపెద్ది మూర్తి చేసిన నృత్యం సభికులను ఎంతగానో అలరించింది. సాంస్కృతిక కార్యక్రమాల అనంతరం హనిమిరెడ్డి దంపతులను ఘనంగా సన్మానించి ఆయనకు సిలికానాంధ్ర శ్రీకర బిరుదును ప్రదానం చేశారు. పుట్టిన రోజు సందర్భంగా ప్రత్యేకంగా తయారుచేయించిన కేకును వారి కుటుంబ సభ్యుల సమక్షంలో కట్‌ చేయించారు. 



ఈ సందర్భంగా సిలికానాంధ్ర వ్యవస్థాపక అధ్యక్షుడు కూచిభొట్ల ఆనంద్ మాట్లాడుతూ.. సరిగ్గా ఆరేళ్ల క్రితం ఇదే రోజున విశ్వవిద్యాలయ భవనంలోకి ప్రవేశించామని.. హనిమిరెడ్డి దాతృత్వం వల్లే ఆరోజు ఈ భవనం కొనుగోలు సాధ్యమైందని గుర్తు చేసుకున్నారు. కాలిఫోర్నియా నుంచి అమెరికా కాంగ్రెస్‌కు ఎన్నికైన కాంగ్రెస్‌ మాన్‌ రో ఖన్నా, కాలిఫోర్నియా అసెంబ్లీ సభ్యుడు ఆష్‌ కల్రా, సెనేట్‌ సభ్యుడు డేవ్‌ కార్టజ్‌లు తమ కార్యాలయాల నుంచి శుభాకాంక్షలు చెబుతూ.. డా.హనిమిరెడ్డి దాతృత్వానికి ప్రశంసాపత్రాలు పంపారు. అలాగే, ఈ సభకు హాజరైన ప్రముఖ పారిశ్రామికవేత్త రామ్ రెడ్డి, ప్రముఖ వైద్యులు డా.రఘునాథ్ రెడ్డి, కిరణ్ ప్రభ, కొండిపర్తి దిలీప్ తదితరులు ఆయనతో ఉన్న అనుబంధాన్ని పంచుకున్నారు. హనిమిరెడ్డి నుంచి అందరూ సమాజం పట్ల బాధ్యత, వితరణశీలత అలవరచుకోవాలన్నారు. సిలికానాంధ్ర కార్యకర్తలు, హనిమిరెడ్డి కుటుంబసభ్యుల సహకారంతో సేకరించిన చిత్రాలతో, వీడియోలతో ఆయన 80 ఏళ్ళ జీవన యానంలో కీలక మైలురాళ్ళను ప్రదర్శించిన AV అందరినీ అలరించింది.



అనంతరం డా.హనిమిరెడ్డి మాట్లాడుతూ.. తనకు చెప్పడానికి మాటలు రావట్లేదన్నారు. అందరూ తనపై చూపిన ప్రేమ, అభిమానాన్ని ఎప్పటికీ మరిచిపోలేనన్నారు. చదువు అన్న మూడక్షరాలే ఎక్కడో భారతదేశంలోని ఒక పల్లెటూరులో పుట్టిన తనను ఇంతగా ఎదిగే అవకాశం కల్పించిందని, ఆ చదువు అందరికీ అందుబాటులోకి తేవడానికే, తాను ఎన్నో విద్యాసంస్థలకు దానధర్మాలు చేస్తూ తనవంతు సహాయం అందిస్తున్నానంటూ సభకు హాజరైన వారి హర్షాతిరేకాల మధ్య వెల్లడించారు. ఈ సభ విజయవంతానికి కృషిచేసిన సిలికానాంధ్ర కార్యకర్తలు కందుల సాయి, కోట్ని శ్రీరాం, సంగరాజు దిలీప్, పరిమి శివ, సింహాద్రి కిరణ్, ఉద్దరాజు నరేంద్ర, తనారి గిరిలకు డా.హనిమిరెడ్డి, వారి కుటుంబ సభ్యులు కృతజ్ఞతలు తెలిపారు. సభ అనంతరం అతిథులకు విందు భోజనం ఏర్పాటుచేశారు.



Mahatma Gandhi: ‘మహాత్మా గాంధీకి అమెరికా అత్యున్నత పురస్కారం ఇవ్వాలి’

అక్కడి చట్టసభలో తీర్మానం ప్రవేశపెట్టిన కరోలిన్‌ బి. మాలోనీ

  

వాషింగ్టన్‌: సత్యం, అహింసలే ఆయుధాలుగా భారత్‌కు స్వాతంత్ర్యం సాధించిపెట్టడంలో కీలక పాత్ర పోషించిన మన జాతిపిత మహాత్మా గాంధీకి అమెరికా అత్యున్నత పౌరపురస్కారం ‘కాంగ్రెషనల్‌ గోల్డ్‌ మెడల్‌(మరణానంతరం)’ ప్రదానం చేయాలని అక్కడి ఓ ప్రముఖ చట్టసభ సభ్యుడు ప్రతిపాదించారు. ఈ మేరకు దిగువ సభ ‘ప్రతినిధుల సభ’లో తీర్మానాన్ని పునఃప్రవేశపెట్టారు. గాంధీ అనుసరించిన సత్యాగ్రహ మార్గం ప్రపంచవ్యాప్తంగా అనేక దేశాలు, ప్రముఖుల్లో స్ఫూర్తి నింపినట్లు గుర్తు చేశారు.

‘‘మహాత్మా గాంధీ అనుసరించిన ‘సత్యాగ్రహ’ నిరసన మార్గం యావత్తు ప్రపంచంలో స్ఫూర్తి నింపింది. ఇతరులకు సేవ చేయాలనే సత్కార్యంలో నిమగ్నులవ్వాలనే శక్తిని మనలో నింపుతుంది. వర్ణ సమానత్వం కోసం పోరాడిన మార్టిన్‌ లూథర్‌ కింగ్‌ జూనియర్‌ నుంచి వర్ణ వివక్షకు వ్యతిరేకంగా పోరాడిన నెల్సన్‌ మండేలా వరకు ప్రతిఒక్కరినీ కదలించింది. ఓ ప్రజా ప్రతినిధిగా ఆయన ఆదర్శాల నుంచి నేను ప్రతిరోజు స్ఫూర్తి పొందుతున్నాను. ప్రపంచంలో చూడాలనుకుంటున్న మార్పును మందు మనలోనే చూద్దామన్న గాంధీ మార్గదర్శకాలను ప్రతిఒక్కరం పాటిద్దాం’’ అని తీర్మానాన్ని ప్రవేశపెడుతూ కరోలిన్‌ బి. మాలోనీ అన్నారు.

ఒకవేళ మహాత్మునికి కాంగ్రెషనల్‌ గోల్డ్‌ మెడల్‌ను ప్రకటిస్తే.. భారత్‌ గడ్డపై పుట్టి ఈ గౌరవం పొందిన తొలి వ్యక్తి ఆయనే అవుతారు. జార్జ్‌ వాషింగ్టన్‌, నెల్సన్‌ మండేలా, మార్టిన్‌ లూథర్‌ కింగ్‌ జూనియర్‌, మదర్‌ థెరిసా, రోసా పార్క్స్‌.. ఈ అత్యున్నత పురస్కారం అందుకున్న వారి జాబితాలో ఉన్నారు. భారత్‌కు స్వాతంత్ర్య సిద్ధించి 75వ వసంతంలోకి అడుగిడుతున్న సందర్భంగా అమెరికా చట్టసభలో ఈ తీర్మానాన్ని ప్రవేశపెట్టడం ప్రాధాన్యం సంతరించుకుంది.

NTR: దివంగత నేత ఎన్టీఆర్‌ వర్ధంతిని ఘనంగా నిర్వహించాలి: జయరాం కోమటి



అమెరికా: భారత దేశ రాజకీయ చరిత్రలో సరికొత్త సంక్షేమ అధ్యాయానికి ఎన్టీఆర్‌ శ్రీకారం చుట్టారని తెదేపా నేత, ఎన్‌ఆర్‌ఐ యూఎస్‌ కోఆర్డినేటర్‌ జయరాం అన్నారు. యూఎస్‌లోని తెలుగు దేశం పార్టీ ముఖ్య నేతలతో ఆయన సమావేశమయ్యారు. అనంతరం నగర పార్టీ కమిటీ సభ్యులు, ఎన్టీఆర్‌  అభిమానులతో టెలీకాన్ఫరెన్స్‌ నిర్వహించారు. ఈ సందర్భంగా ఆయన మాట్లాడుతూ.. తెలుగు జాతి ఉన్నంత వరకు తరతరాలు గుర్తుండిపోయే మహోన్నత వ్యక్తి ఎన్టీఆర్‌ అని తెలిపారు. ఆయన వర్ధంతి కార్యక్రమాన్ని ఈ నెల 18న ఘనంగా నిర్వహించాలని కోరారు. ప్రజా జీవితం, రాష్ట్ర రాజకీయాల్లో ఉన్నత  ప్రమాణాల గురించి మాట్లాడుకున్నపుడు ప్రప్రథమంగా గుర్తుకు వచ్చే పేరు ఎన్టీఆర్‌ అని అన్నారు. సామాన్య రైతు కుటుంబం నుంచి వచ్చి, మహానాయకుడిగా ఎదిగారని కొనియాడారు. ఆనాటి సాంఘిక, రాజకీయ, ఆర్థిక పరిస్థితుల్లో తెలుగు దేశం పార్టీ ఒక చారిత్రక అవసరంగా తెలుగు ప్రజలు భావించారని గుర్తు చేశారు. బడుగు, బలహీన వర్గాలకు రాజ్యాధికారం అందించిన ఘనత ఎన్టీఆర్‌కే దక్కుతుందన్నారు. ప్రజా నాయకుడిగా, చరిత్రలో, ప్రజల గుండెల్లో ఆ మహోన్నత వ్యక్తి స్థానం సుస్థిరం అని కొనియాడారు. 

మన్నవ సుబ్బారావు మాట్లాడుతూ.. అన్ని వర్గాలకు చెందిన యువతరం, సామాన్యులు, విద్యావంతులు, మహిళలకు రాజకీయాల్లో ఎన్టీఆర్‌ ప్రాధాన్యత కల్పించారని తెలిపారు. సమాజమే దేవాలయం, ప్రజలే దేవుళ్లని తలచి, సమసమాజ నిర్మాతగా, లౌకికవాదిగా ఖ్యాతి పొందారన్నారు. జాతి నిర్మాణం వైపు ప్రజలను జాగృతం చేసి, తన ఆలోచనలతో నేటి తరానికి స్ఫూర్తిగా నిలిచారని తెలిపారు. రాజకీయాల్లో ఉన్నది పుష్కర కాలమే అయినా ప్రజల గుండెల్లో చెరగని ముద్రవేసిన ఎన్టీఆర్‌ ఛరిష్మాను ఆంగ్ల ప్రసార మాద్యమాలు సైతం కొనియాడారని పేర్కొన్నారు. ఈ కార్యక్రమంలో భరత్‌ శర్మ ముప్పిరాల, వెంకయ్య చౌదరి జట్టి, హరి ఎం, భాస్కర్‌రావు మన్నవ తదితరులు పాల్గొన్నారు.

మెల్‌బోర్న్‌లో వైభవంగా వినాయక చవితి వేడుకలు



మెల్‌బోర్న్‌: తెలుగు విద్యార్థి సంఘం ఏఏ ఆధ్వర్యంలో మెల్‌బోర్న్‌ నగరంలోని మోనాష్ యూనివర్సిటీలో వినాయక చవితి వేడుకలను వైభవంగా నిర్వహించారు. ఈ వేడుకల్లో భక్తులు పెద్ద సంఖ్యలో పాల్గొని స్వామివారిని దర్శించుకున్నారు. ఈ సందర్భంగా ఏర్పాటు చేసిన భజన, సాంస్కృతిక కార్యక్రమాలు ఆకట్టుకున్నాయి. ధోల్ బృందం చేసిన డప్పు వాయిద్యాలు ప్రత్యేక ఆకర్షణగా నిలిచాయి. యువతీయువకులు నృత్యాలు చేస్తూ ఆనందంగా గడిపారు. ఈ వేడుకల్లో తెలంగాణ రాష్ట్ర వ్యవసాయ శాఖ మంత్రి సింగిరెడ్డి నిరంజన్ రెడ్డి, స్థానిక పార్లమెంట్ సభ్యులు పాల్గొని గణనాథుడిని దర్శించుకొన్నారు. తెలుగు సాంస్కృతిక వైభవంతో పాటు ప్రజల ఐక్యతను చాటి చెప్పేలా వైభవంగా వేడుకలను నిర్వహించిన ఏఏ విద్యార్థి సంఘం సభ్యులను మంత్రి నిరంజన్‌రెడ్డి అభినందించారు. వేడుకలు ముగిసిన అనంతరం నిర్వహించిన లడ్డూల వేలం పాటలో భక్తులు ఎంతో ఉత్సాహంగా పాల్గొన్నారు. మొత్తం మూడు లడ్డూలకు వేలం నిర్వహించగా.. వాటిలో 5కేజీల లడ్డూను రూ. 2.51 లక్షలకు, 11 కేజీల లడ్డూను రూ. 4.13లక్షలకు, 21 కేజీల లడ్డూను రూ.5.72 లక్షలకు పలువురు స్థానిక తెలుగువారు సొంతం చేసుకున్నారు.









NRI TDP: బే ఏరియాలో ఘనంగా మూడో ‘మినీ మహానాడు’!



వాషింగ్టన్‌: ఆంధ్రప్రదేశ్‌లో వరద బాధితులను ఆదుకోవడంలో ప్రభుత్వం పూర్తిగా విఫలమైందని ఎన్‌ఆర్‌ఐ తెదేపా అమెరికా కోఆర్డినేటర్‌ జ‌య‌రాం కోమ‌టి ఆరోపించారు. మానవతా దృక్పథంతో వారికి అండగా నిలవాల్సిన బాధ్యత అందరిపైనా ఉందన్నారు. తెదేపా అధినేత చంద్రబాబు నాయుడు సైతం తన వయస్సును సైతం లెక్కచేయకుండా ముంపు ప్రాంతాల్లో పర్యటించి బాధితులకు భరోసా కల్పించారని గుర్తుచేశారు. ఎన్టీఆర్ శ‌త‌ జ‌యంతి ఉత్సవాల్లో భాగంగా అమెరికా కాలిఫోర్నియాలోని బే ఏరియాలో జ‌య‌రాం కోమ‌టి అధ్యక్షతన 3వ ‘మినీ మ‌హానాడు’ను ఘ‌నంగా నిర్వహించారు. గుంటూరు మిర్చియార్డ్ మాజీ ఛైర్మన్ మన్నవ సుబ్బారావు ముఖ్య అతిథిగా హాజరయ్యారు. ఎమ్మెల్యే గోరంట్ల బుచ్చయ్య చౌదరి ఆన్‌లైన్‌ వేదికగా ప్రసగించారు. ముందుగా ఎన్టీఆర్‌ విగ్రహానికి పూలమాలలు వేసి నివాళులర్పించారు. తెలుగు ప్రజల అభ్యున్నతికి ఆయన అందించిన సేవలను కొనియాడారు.

ఈ సందర్భంగా జయరాం కోమటి మాట్లాడుతూ.. ప్రకృతి వైపరీత్యాలు సంభవించినప్పుడు అమెరికాలో ఉన్న ప్రవాసాంధ్రులు అనేక సందర్భాల్లో తమ వంతు చేయూతనందించిన విషయాన్ని గుర్తుచేశారు. ప్రస్తుతం ఎన్టీఆర్ ట్రస్ట్ తరఫున బాధితులకు సాయం అందించడం అభినందనీయని పేర్కొన్నారు. రాష్ట్రంలో ముఖ్యమంత్రి జగన్‌ అసమర్థత, పేలవమైన ఆర్థిక, రాజకీయ విధానాలతో పాలన అస్తవ్యస్తంగా మారిందని ఎమ్మెల్యే గోరంట్ల విమర్శించారు. రోడ్లు, ఇసుక, విద్యుత్, తాగునీరు వంటి మౌలిక సదుపాయాలు అందుబాటులో లేకుండా పోయాయని మండిపడ్డారు. రాష్ట్రాన్ని జూదం, మద్యానికి కేంద్రంగా మార్చారని, సాక్షాత్తు వైకాపా నేతలే క్యాసినోలను నడుపుతున్నారని మన్నవ సుబ్బారావు ఆరోపించారు. ముఖ్యమంత్రి తన వైఫల్యాలకు.. చంద్రబాబును బూచిగా చూపెడుతున్నారని మండిపడ్డారు. చంద్రబాబును తిరిగి ముఖ్యమంత్రిని చేసేవరకు అమెరికాలోని ప్రవాసాంధ్రులు నిరంతర కృషి చేయాలని పిలుపునిచ్చారు.



అనంతరం.. ఎన్టీఆర్‌కు భారతరత్న ఇవ్వాలి, సంక్షోభంలో విద్యారంగం, వరద బాధితులను ఆదుకోవాలి, రహదారులు- నరక కూపాలు, రాజధాని అమరావతిని అభివృద్ధి చేయాలి, సభ్యత్వ నమోదు, పార్టీ సంస్థాగత నిర్మాణం తదితర తీర్మానాలను మన్నవ సుబ్బారావు ప్రవేశపెట్టారు. వెంకట్ కోగంటి, ప్రసాద్ మంగిన, సాయి నూతక్కి, మల్లిక్ వేదగిరి, రజనీ కాకరాల, చంద్ర గుంటుపల్లి, భరత్ ముప్పిరాల తదితరులు పాల్గొన్నారు. నాలుగో మినీ మహానాడును ఆగస్టులో డెట్రాయిట్ ప్రాంతంలో నిర్వహించేందుకు ఏర్పాట్లు పూర్తి చేశారు. ఏడాది పొడవునా మొత్తం 12 న‌గ‌రాల్లో ఎన్టీఆర్ శ‌త‌ జ‌యంతి కార్యక్రమాలు నిర్వహించనున్నట్లు ఇదివరకే ప్రకటించిన విషయం తెలిసిందే.



శ్రీనివాస్ కూకట్ల ఆధ్వర్యంలో అద్దంకిలో ‘తానా చైతన్య స్రవంతి’



అద్దంకి: బాపట్ల జిల్లా అద్దంకిలో ఎన్‌ఆర్‌ఐ శ్రీనివాస్‌ కూకట్ల ఆధ్వర్యంలో డిసెంబరు 23 నుంచి 27 వరకు తానా చైతన్య స్రవంతి కార్యక్రమాలు వైభవంగా జరిగాయి. తెలుగు వారు గర్వపడేలా తానా మహాసభలు జులై 7, 8, 9 తేదీల్లో అమెరికాలోని పిలదెల్పియాలో జరగనున్న నేపథ్యంలో తెలుగు రాష్ట్రాల్లో ‘తానా చైతన్య స్రవంతి’ ఆధ్వర్యంలో అనేక సేవా కార్యక్రమాలు నిర్వహిస్తున్నారు. ఇందులో భాగంగా అద్దంకిలో తానా, కూకట్ల ఫౌండేషన్‌, తానా ఫౌండేషన్‌, పలువురు దాతల సహకారంతో ఐదు రోజుల పాటు వైద్య శిబిరాలు, క్రీడా పోటీలు, రైతు సేవా కార్యక్రమాలు, వికలాంగులకు ట్రై సైకిళ్ల పంపిణీ, పాఠశాలల అభివృద్ధి, విద్యార్థులకు స్కాలర్‌షిప్‌ల పంపిణీ, ల్యాప్‌టాప్‌ల బహుకరణ, సాంస్కృతిక కార్యక్రమాలు నిర్వహించారు.  

తానా కో-ఆర్డినేటర్‌ శ్రీనివాస్‌ కూకట్ల ఆధ్వర్యంలో ఏర్పాటు చేసిన కార్యక్రమానికి తానా అధ్యక్షులు అంజయ్య చౌదరి లావు, తానా బోర్డ్‌ ఆఫ్‌ డైరెక్టర్‌ జనార్ధన్‌ నిమ్మలపూడి,  చైతన్య స్రవంతి కో ఆర్డినేటర్‌ సునీల్‌ పాంట్ర, తానా టెంపుల్‌ కో-ఆర్డినేటర్‌ జగదీశ్వరరావు పెద్దిబోయిన, అప్పలాటిన్‌ రీజినల్‌ రిప్రెజెంటేటివ్‌ నాగ పంచుమర్తి, తానా స్పోర్ట్స్‌ కో ఆర్డినేటర్‌ శశాంక్‌ యార్లగడ్డ, పలువురు ప్రజాప్రతినిధులు, పట్టణ ప్రముఖులు హాజరయ్యారు.



ప్రసిద్ధ పుణ్యక్షేత్రమైన సింగరకొండ శ్రీప్రసన్నాంజనేయ స్వామి వారిని అంజయ్య చౌదరి లావు, శ్రీనివాస్‌ కూకట్ల, జనార్ధన్‌ తదితరులు దర్శించుకున్నారు. ఈ సందర్భంగా వీరికి ఆలయ ఛైర్మన్‌ కోటా శ్రీనివాస్‌, వేదపండితులు స్వాగతం పలికారు. స్వామి వారికి ప్రత్యేక పూజల అనంతరం పండితులు ఆశీర్వచనం పలికి తీర్థ ప్రసాదాలు అందజేశారు. ఆలయ ఛైర్మన్‌ విజ్ఞప్తి మేరకు దేవస్థానానికి 120కేవీ జనరేటర్‌ను తానా ఫౌండేషన్‌, కూకట్ల ఫౌండేషన్‌ తరఫున అందజేసేందుకు హామీ ఇచ్చారు. 

తానా అధ్యక్షుడు అంజయ్య చౌదరి మాట్లాడుతూ.. కూకట్ల ఫౌండేషన్‌ ద్వారా అనేక సేవా కార్యక్రమాలు నిర్వహిస్తున్న శ్రీనివాస్‌ కూకట్ల అద్దంకి ప్రాంత శ్రీమంతుడని కొనియాడారు. ఇలాంటి వ్యక్తి అద్దంకిలో ఉండటం ఈ ప్రాంత వాసులకు గర్వకారణమన్నారు. తానా డైరెక్టర్‌ జనార్ధన్‌ మాట్లాడుతూ.. కూకట్ల సోదరులు శ్రీనివాస్‌, వెంకటకృష్ణ, హరీష్‌ చౌదరిల సేవా  దృక్పథాన్ని కొనియాడారు. అద్దంకి ప్రాంత ప్రముఖులు, విద్యావేత్తలు, ప్రజాప్రతినిధులు కూకట్ల సేవలను అభినందించారు. శ్రీనివాస్‌ కూకట్ల మాట్లాడుతూ.. కన్నతల్లికి, పుట్టిన గ్రామానికి సేవ చేయడం కన్నా మంచి కార్యక్రమం మరొకటి లేదన్నారు. తాను ఈ స్థాయిలో ఉండటానికి కారకులైన తల్లిదండ్రులు సుబ్బారావు, విద్యావళిలను సత్కరించారు. 



క్యాన్సర్‌ వ్యాధిపై అవగాహన కల్పించేందుకు అద్దంకిలో కూకట్ల ఫౌండేషన్‌ ఆధ్వర్యంలో క్యాన్సర్‌ ఆవేర్నెస్‌ వాక్‌ నిర్వహించారు. అద్దంకి పట్టణంలోని ఆర్టీసీ బస్టాండ్‌ నుంచి ప్రభుత్వ జూనియర్‌ కళాశాల వరకు పలు స్వచ్ఛంద సేవా సంస్థలు, అధికారులు, ప్రజాప్రతినిధులతో కలిసి ర్యాలీ నిర్వహించారు. డిసెంబర్ 25న అద్దంకిలోని కూకట్ల కన్వెన్షన్ హాల్లో క్యాన్సర్, కంటి వైద్య శిబిరాలు నిర్వహించారు. కూకట్ల ఫౌండేషన్, Grace క్యాన్సర్ Foundation ఆధ్వర్యంలో వైద్యులు 115 మందికి క్యాన్సర్ వైద్య పరీక్షలు నిర్వహించారు. ఒంగోలు స్మార్ట్ విజన్ ఐ హాస్పిటల్ వారి సహకారంతో 150 మందికి కంటి పరీక్షలు నిర్వహించి ఉచితంగా మందులు పంపిణీ చేశారు. వివిధ ప్రభుత్వ పాఠశాలల్లో చదువుతున్న విద్యార్థులకు కంటి పరీక్షలు నిర్వహించి 60 మందికి ఉచితంగా కంటి అద్దాలు పంపిణీ చేశారు. అద్దంకి ప్రభుత్వ జూనియర్ కళాశాల ప్రాంగణంలో వాలీబాల్ పోటీలు నిర్వహించారు. 



అద్దంకికి చెందిన ఎన్‌ఆర్‌ఐ చట్టబత్తిన కృష్ణ కిశోర్‌ డొనేట్‌ చేసిన 25 పవర్‌ స్పేయర్లు, కూకట్ల ఫౌండేషన్‌, సురేష్‌ జాగర్లమూడి సహకారంతో 170 రైతు రక్షణ కిట్లను రైతులకు పంపిణీ చేశారు. సుమారు 100 మంది వృద్ధులకు దుప్పట్లు, 10 ట్రై సైకిళ్లు, బ్యాటరీతో నడిచే సైకిళ్లు రెండు పంపిణీ చేశారు. విద్యార్థులకు స్కాలర్‌ షిప్‌ల రూపంలో రూ.లక్ష పంపిణీ చేశారు. తానా చైతన్య స్రవంతి కార్యక్రమాల ముగింపు సందర్భంగా కూకట్ల కన్వెన్షన్‌లో నిర్వహించిన సాంస్కృతిక కార్యక్రమాలు అలరించాయి. స్థానిక బెల్ అండ్ బెన్నెట్ పాఠశాల విద్యార్థులతో పాటు, పలు కళాబృందాలు, విజయవాడ సిద్దార్థ మహిళా కళాశాల విద్యార్థులు ప్రదర్శించిన ఫోక్ ఆర్కెస్ట్రా ప్రేక్షకులను ఆకట్టుకున్నాయి.

కువైట్‌లో ఎన్‌ఆర్‌ఐ తెదేపా ఆధ్వర్యంలో ఎన్టీఆర్‌ శత జయంతి వేడుకలు



ఇంటర్నెట్‌ డెస్క్‌: ఎన్‌ఆర్‌ఐ తెలుగుదేశం కువైట్‌ ఆధ్వర్యంలో ఎన్టీఆర్‌ శత జయంతి వేడుకలు ఘనంగా ప్రారంభమయ్యాయి. ఎన్‌ఆర్‌ఐ తెదేపా కువైట్ ఆధ్వర్యంలో ప్రతి సంవత్సరం ఎన్టీఆర్‌ జయంతి సందర్భంగా మహానాడు కార్యక్రమాలను నిర్వహించడం ఆనవాయితీగా వస్తుంది.  అమరులైన నాయకులు, కార్యకర్తలు, ఇతరులకు నేతలు సంతాపసూచికంగా మౌనం పాటించి నివాళులర్పించారని ఎన్‌ఆర్‌ఐ తెలుగుదేశం కువైట్ అధ్యక్షుడు అక్కిలి నాగేంద్ర బాబు తెలిపారు. తెదేపా ఏపీ రాష్ట్ర ప్రధాన కార్యదర్శి, మాజీ ఎంఎల్‌సీ, రాజంపేట నియోజకవర్గ ఇన్‌ఛార్జి బత్యాల చంగల్‌రాయుడు ముఖ్య అతిథిగా హాజరయ్యారు. 



కార్యక్రమంలో చంద్రశేఖర్‌ రాజు, బలరాం నాయుడు, కె. నరసింహ నాయుడు, యనిగల బాలకృష్ణ, సాయి సుబ్బారావు, పార్థసారథి, రత్నం నాయుడు తుమ్మల, ప్రసాద్ పాలేటి, ఆవుల చిన్నయ్య యాదవ్, ఈరాతి శంకరయ్య, శీను, గుండయ్య నాయుడు, పసుపులేటి విజయ్‌కుమార్‌, పసుపులేటి మల్లికార్జున, పసుపులేటి వెంకటరమణ, రాచూరి మోహన్‌ (ఎన్‌ఆర్‌ఐ తెదేపా కువైట్‌, జాయింట్ సెక్రటరీ), మల్లికార్జున్‌ నాయుడు (ఎన్ఆర్‌ఐ కువైట్ తెలుగు యువత అధ్యక్షుడు), వలసాని శంకర్‌ యాదవ్‌ (ఎన్ఆర్‌ఐ కువైట్‌ బీసీ విభాగం అధ్యక్షుడు), బొమ్ము నరసింహ (ఎన్‌ఆర్‌ఐ తెదేపా కువైట్ బీసీ విభాగం గౌరవ అధ్యక్షుడు), ఇందు (ఎన్‌ఆర్‌ఐ తెదేపా కువైట్ మహిళా విభాగం కార్యదర్శి), వెలిగండ్ల శ్రీనివాసరాజు (ఎన్‌ఆర్‌ఐ తెలుగు యువత ప్రధాన కార్యదర్శి), మురళి నాయుడు (ఎన్‌ఆర్‌ఐ తెదేపా కువైట్‌ తెలుగు యువత ప్రధాన కార్యదర్శి), రమేశ్‌ కొల్లపనేని (ఎన్‌ఆర్‌ఐ తెదేపా కువైట్ తెలుగు యువత ప్రోగ్రాం కోఆర్డినేటర్), జనార్దన్‌ గుండ్లపల్లె (ఎన్‌ఆర్‌ఐ తెదేపా కువైట్‌ బీసీ ఉపాధ్యక్షుడు), పెంచలయ్య పెరుమాల (ఎన్‌ఆర్‌ఐ తెదేపా కువైట్‌ బీసీ ప్రధాన కార్యదర్శి), కార్యదర్శులు, అధికార ప్రతినిధులు, సలహాదారులు తదితరులు పాల్గొన్నారు.



వాషింగ్టన్‌లో ప్రవాసాంధ్రుల స్వాతంత్య్ర సంబరాలు



వాషింగ్టన్‌: గ్రేటర్‌ వాషింగ్టన్‌ తెలుగు సాంస్కృతిక సంఘం (జీడబ్ల్యూటీసీఎస్‌) ఆధ్వర్యంలో అమెరికాలోని వాషింగ్టన్‌ డీసీలో స్వాతంత్య్ర వేడుకలను ఘనంగా నిర్వహించారు. తెదేపా ఎమ్మెల్యే గోరంట్ల బుచ్చయ్యచౌదరి మాట్లాడుతూ.. ఆజాదీ కా అమృత్‌ మహోత్సవాలను అమెరికాలోనూ నిర్వహించడం గర్వంగా ఉందన్నారు. అనంతరం జాతీయ జెండా ఎగురవేసి ప్రదర్శన నిర్వహించారు. సాంస్కృతిక కార్యక్రమాలు, క్రీడా పోటీల్లో ప్రవాసాంధ్రులు ఉత్సాహంగా పాల్గొన్నారు. జీడబ్ల్యూటీసీఎస్‌ అధ్యక్షురాలు సాయిసుధ పాలడుగు, తానా మాజీ అధ్యక్షుడు సతీశ్‌ వేమన, గుంటూరు మిర్చి యార్డు మాజీ ఛైర్మన్‌ మన్నవ సుబ్బారావు, భారత రాయబార కార్యాలయ కౌన్సిలర్‌ అన్షుల్‌ శర్మ, భాను మాగులూరి పాల్గొన్నారు. 

 

Overseas Education: భారతీయ విద్యార్థుల గమ్యస్థానాలు అమెరికా, కెనడా, బ్రిటన్‌

గత ఏడాది 68% మంది ఈ మూడు చోట్లకే పయనం



ఈనాడు, దిల్లీ: భారతీయ విద్యార్థులు ఉన్నత చదువులకోసం గత ఏడాది అత్యధికంగా అమెరికా సంయుక్తరాష్ట్రాలు, కెనడా, బ్రిటన్‌కు వెళ్లినట్లు కేంద్ర విద్యాశాఖ మంత్రి ధర్మేంద్రప్రధాన్‌ తెలిపారు. 2022లో 7,50,365 మంది విద్యార్థులు విదేశాలకు వెళ్లగా అందులో 1,90,512 మంది అమెరికా, 1,85,955 మంది కెనడా, 1,32,709 మంది యూకేకి వెళ్లినట్లు చెప్పారు. బుధవారం రాజ్యసభలో కేరళ సభ్యుడు జోస్‌ కె.మణి అడిగిన లిఖితపూర్వక ప్రశ్నకు ఆయన బదులిచ్చారు. ప్రపంచవ్యాప్తంగా ఉన్న అన్ని దేశాలకూ ఉన్నత చదువులకోసం భారతీయ విద్యార్థులు వెళ్తున్నారని, అందులో 68% మంది ఈ మూడు దేశాలను ఎంచుకున్నారని వివరించారు. 2020, 2021ల్లో కలిపి 7,04,208 మంది విద్యార్థులు విదేశాలకు వెళ్లగా 2022లో ఒక్కటే 7,50,365 మంది వెళ్లారని చెప్పారు. ఆ రెండేళ్ల ఉమ్మడి సంఖ్యకంటే ఈ ఏడాది ఒక్కటే 6.55% మంది అధికంగా విదేశీబాట పట్టినట్లు వెల్లడించారు. వీటి తర్వాతి స్థానాల్లో ఆస్ట్రేలియా, జర్మనీ, రష్యా, సింగపూర్‌, కిర్గిస్థాన్‌, ఫిలిప్పీన్స్‌, కజకస్థాన్‌, ఫ్రాన్స్‌, ఐర్లాండ్‌లు ఉన్నట్లు వెల్లడించారు.

ఐఏఎస్‌, ఐపీఎస్‌ల తరహాలో ఇండియన్‌ మెడికల్‌ హెల్త్‌ సర్వీస్‌ పేరిట ఓ కొత్త అఖిలభారత సర్వీసును ఏర్పాటుచేయడానికి కేంద్ర ప్రభుత్వం కసరత్తు చేస్తోంది. ఈ విషయాన్ని కేంద్ర సిబ్బంది వ్యవహారాలు, శిక్షణశాఖ మంత్రి జితేంద్రసింగ్‌ బుధవారం లోక్‌సభలో ఒక ప్రశ్నకు సమాధానంగా చెప్పారు. ‘‘ఇండియన్‌ మెడికల్‌ హెల్త్‌ సర్వీస్‌ ఏర్పాటుకోసం కేంద్ర వైద్యఆరోగ్యశాఖ నుంచి మాకు ఒక ప్రతిపాదన వచ్చింది. దానిపై రాష్ట్ర ప్రభుత్వాలతోసహా భాగస్వాములందరితో చర్చించాల్సిన అవసరం ఉందని భావించి అందుకోసం ఆ ప్రతిపాదనను వైద్యఆరోగ్యశాఖకు తిప్పిపంపాం’’ అని వెల్లడించారు.

గానకోకిల సుశీలకు భారతరత్న ఇవ్వాలి



గానకోకిల, పద్మభూషణ్ పురస్కార గ్రహీత డాక్టర్ పి.సుశీల జన్మదినోత్సవం సందర్భంగా 13 దేశాల నుంచి 50 మంది గాయనీమణులు 100 పాటలు గానం చేశారు. భారత్‌, అమెరికా, కెనడా, ఆస్ట్రేలియా, సింగపూర్, సౌత్ ఆఫ్రికా, న్యూజిలాండ్, ఒమన్, ఖతార్, బహ్రెయిన్‌, మలేషియా, స్వీడన్ దేశాల నుంచి అంతర్జాల కార్యక్రమంలో పాల్గొని గాయనీమణులు తమ మధురగానం వినిపించారు.



ఈ అపూర్వ కార్యక్రమం వంశీ ఇంటర్నేషనల్ ఇండియా, శుభోదయం గ్రూప్ ఇండియా, శ్రీ సాంస్కృతిక కళా సారథి, సింగపూర్, ది గోల్డెన్ హెరిటేజ్ ఆఫ్ విజయనగరం సంయుక్త ఆధ్వర్యంలో అంతర్జాలంలో వేదికగా జరిగింది. ప్రముఖ సినీ సంగీత దర్శకులు మాధవపెద్ది సురేష్ ప్రారంభోపన్యాసం చేస్తూ సుశీలకు ‘భారతరత్న’ ఇవ్వాలని కోరారు. కార్యక్రమ నిర్వాహకులుగా 12 గంటల పాటు, తలహసీ, ఫ్లోరిడాకు చెందిన ప్రముఖ రచయిత్రి, గాయని, రాధిక నోరి వ్యాఖ్యానంతో కార్యక్రమం ఆద్యంతం రక్తి కట్టింది. ప్రతి పాట ఏ రాగమో చెబుతూ చేసిన ఆవిడ విశ్లేషణ ఎంతో బాగుంది. డాక్టర్ వంశీ రామరాజు, డాక్టర్ లక్ష్మీ ప్రసాద్ కలపటపు, రత్న కుమార్ కవుటూరు, రాధిక మంగిపూడి, అనిల్ కుమార్, డా. తెన్నేటి సుధాదేవి, శైలజ సుంకరపల్లి తదితరులు ఈ కార్యక్రమంలో పాల్గొన్నారు.



శ్రీలక్ష్మి ప్రార్థన గీతంతో ప్రారంభమైన ఈ కార్యక్రమంలో, గుంటూరుకు చెందిన లక్ష్మీ శ్రీనివాస రామరాజు, వీణపై, పి సుశీల నర్తనశాలలో పాడిన ‘జననీ శివకామినీ’ పాటను అద్భుతంగా వినిపించారు. అమెరికా గానకోకిల శారదా ఆకునూరి, గాన కోకిల సుశీలగారి ‘పాటకు పట్టాభిషేకాన్ని’ తన మధురమైన గానంతో సోదాహరణంగా విశ్లేషించారు.



US: అమెరికాలో ఘోరం.. క్రిస్మస్‌ పరేడ్‌పైకి దూసుకెళ్లిన కారు

ఐదుగురు మృతి.. 40 మందికి పైగా గాయాలు



వాషింగ్టన్‌: అగ్రరాజ్యం అమెరికాలోని విస్కన్‌సిన్‌ రాష్ట్రంలో ఘోర ప్రమాదం జరిగింది. క్రిస్మస్‌ పరేడ్‌పైకి ఓ ఎస్‌యూవీ వేగంగా దూసుకెళ్లింది. స్థానిక కాలమానం ప్రకారం.. ఆదివారం సాయంత్రం ఈ ఘటన చోటుచేసుకుంది. మరికొద్ది రోజుల్లో క్రిస్మస్‌ పండగను పురస్కరించుకుని మిల్‌వాకీ శివారులోని వాకీషా టౌన్‌లో ఆదివారం సాయంత్రం సంప్రదాయ వార్షిక పరేడ్‌ను నిర్వహించారు. వందలాది మంది ఉల్లాసంగా పాటలు పాడుతూ ర్యాలీగా వెళ్లారు. ఆ సమయంలో ఒక్కసారిగా ఓ ఎస్‌యూవీ బారికేడ్లను ఢీకొట్టి మనుషులపై నుంచి దూసుకెళ్లింది. 

అక్కడే ఉన్న పోలీసు అధికారి కారుపై కాల్పులు జరిపి అడ్డుకునేందుకు ప్రయత్నించినప్పటికీ డ్రైవర్‌ ఆగకుండా వేగంగా అక్కడి నుంచి వెళ్లిపోయాడు. ఈ ఊహించని పరిణామంతో ప్రజలంతా భయభ్రాంతులకు గురయ్యారు. అక్కడి నుంచి పరుగులు తీశారు. ఈ ఘటనలో ఐదుగురు మృతిచెందినట్లు స్థానిక మీడియా వర్గాలు వెల్లడించాయి. అయితే మరణాలు ఇంకా ఎక్కువ ఉండే అవకాశమున్నట్లు తెలుస్తోంది. మరో 40మందికి పైగా తీవ్రంగా గాయపడగా.. వారిని ఆసుపత్రికి తరలించి చికిత్స అందిస్తున్నారు. క్షతగాత్రుల్లో 12 మంది చిన్నారులు ఉన్నారు. 

పరేడ్‌పైకి కారు దూసుకెళ్తున్న దృశ్యాలు ప్రస్తుతం సోషల్‌మీడియాలో వైరల్‌గా మారాయి. ఘటనకు కారణమైన ఎస్‌యూవీ డ్రైవర్‌ను పోలీసులు అరెస్టు చేసినట్లు సమాచారం. అయితే ఘటనకు గల కారణాలు మాత్రం ఇంకా తెలియరాలేదు. ప్రస్తుతానికి ఇందులో ఎలాంటి ఉగ్రకోణం లేదని, దర్యాప్తు జరుపుతున్నామని పోలీసులు వెల్లడించారు.

US: అరుదైన గౌరవం.. అమెరికాలో వీధికి ‘గణేశ్ టెంపుల్ స్ట్రీట్’గా నామకరణం



న్యూయార్క్‌: అగ్రరాజ్యంలో భారతీయ సంస్కృతికి అరుదైన గౌరవం దక్కింది. అక్కడి ఓ వీధికి ‘గణేశ్‌ టెంపుల్ స్ట్రీట్’ అని నామకరణం చేశారు. న్యూయార్క్‌ క్వీన్స్ కౌంటీలోని ఫ్లషింగ్‌లో 1977లో ది హిందూ టెంపుల్ సొసైటీ ఆఫ్ నార్త్ అమెరికా ఆధ్వర్యంలో మహా వల్లభ గణపతి దేవస్థానాన్ని స్థాపించారు. అప్పటినుంచి ఆ దేవాలయాన్ని గణేశ్‌ టెంపుల్ అని పిలుస్తున్నారు. ఇది ఉత్తర అమెరికాలోని పురాతన హిందూ దేవాలయంగా ప్రసిద్ధి చెందింది. అక్కడున్న  ఎన్నారైలు ఆలయానికి వెళ్లి పూజలు, అర్చనలు చేస్తున్నారు.

కాగా ఆ గుడి బయట ఉన్న వీధికి ‘బౌనీ స్ట్రీట్’ అని పేరు. బానిసత్వానికి వ్యతిరేకంగా ఉద్యమించిన ప్రముఖ అమెరికన్ మార్గదర్శకుడు జాన్ బౌనీ పేరు ఆ వీధికి పెట్టారు. అయితే ప్రస్తుతం ఈ వీధికి గణపతి ఆలయం అనే పేరును కూడా జత చేశారు. శనివారం జరిగిన ఓ ప్రత్యేక కార్యక్రమంలో  ఆలయ గౌరవార్థం ఆ వీధికి బౌనీ పేరుతో పాటు గణేశ్‌ టెంపుల్ స్ట్రీట్‌గా  అధికారికంగా ప్రకటించారు. దీంతో అక్కడున్న భారతీయులంతా ఆనందం వ్యక్తం చేశారు.

పేరును జోడించి దానికి సంబంధించిన ఓ చిహ్నాన్ని న్యూయార్క్‌లోని భారత కాన్సుల్ జనరల్ రణధీర్ జైస్వాల్, క్వీన్స్ బోరో ప్రెసిడెంట్ డోనోవన్ రిచర్డ్స్, న్యూయార్క్ నగర మేయర్ ఎరిక్ ఆడమ్స్ ఆవిష్కరించారు. ఈ సందర్భంగా రణధీర్ జైస్వాల్ మాట్లాడుతూ.. వీధి పేరు జోడించడం వెనుక ఎన్నో ఏళ్ల కృషి ఉందని, దీంతో ఇండో అమెరికన్ కమ్యూనిటీ గొప్పదనం గురించి ఇంకా బాగా తెలుస్తుందని పేర్కొన్నారు. గతేడాది డిసెంబర్‌లో న్యూయార్క్ సిటీ కౌన్సిల్ ఆధ్వర్యంలోని ఓ కమిటీ బౌన్ స్ట్రీట్‌, గణేశ్‌ టెంపుల్ స్ట్రీట్‌ అనే పేరు జోడించడానికి ఆమోదించిందని ఆలయ సోషల్ మీడియా పోస్ట్‌లో పేర్కొంది. ఈ సందర్భంగా భక్తులందరికీ ధన్యవాదాలు తెలిపింది.

NRI News: వైకాపా పాలనతో ఏపీ ప్రజలు విసిగిపోయారు: జయరాం కోమటి

మేరీల్యాండ్‌లో ఎన్టీఆర్‌ శతజయంతి ఉత్సవాలు.. 

మహానాడులో పలు తీర్మానాలకు ఆమోదం



ఇంటర్నెట్‌డెస్క్‌: వైకాపా ప్రభుత్వ పాలనతో ప్రజలు విసిగిపోయారని తెదేపా ఎన్‌ఆర్‌ఐ కోఆర్డినేటర్‌ జయరాం కోమటి అన్నారు. వైకాపా దోపిడీ చూసి ప్రవాసాంధ్రులు పెట్టుబడి పెట్టేందుకు వెనుకాడుతున్నారని చెప్పారు. తెదేపా వ్యవస్థాపకుడు ఎన్టీఆర్‌ శతజయంతి ఉత్సవాల్లో భాగంగా అమెరికాలోని మేరీల్యాండ్‌లో ఆరో మహానాడు కార్యక్రమం నిర్వహించారు. జయరాం కోమటి అధ్యక్షత వహించిన ఈ కార్యక్రమానికి ముఖ్యఅతిథులుగా మాజీ ఎమ్మెల్సీ వైవీబీ రాజేంద్రప్రసాద్, గుంటూరు మిర్చియార్డు ఛైర్మన్‌ మన్నవ సుబ్బారావు పాల్గొన్నారు. శ్రీనాథ్‌రావు ఆధ్వర్యంలో ఈ శత జయంతి ఉత్సవాలను ఘనంగా నిర్వహించారు.

ప్రపంచవ్యాప్తంగా ఎన్టీఆర్‌ శతజయంతి ఉత్సవాలు జరుగుతున్న వేళ.. హెల్త్‌ యూనివర్సిటీకి ఆయన పేరు తొలగించడంతో తెలుగువారు తీవ్ర మనస్తాపానికి గురయ్యారని జయరాం కోమటి అన్నారు. తెలుగువాడి గుండెచప్పుడైన ఎన్టీఆర్‌ పేరు కొనసాగించాలని ఆయన డిమాండ్‌ చేశారు. 



వైవీబీ రాజేంద్రప్రసాద్‌ మాట్లాడుతూ స్థానిక సంస్థలను నిర్వీర్యం చేసిన సీఎం జగన్‌కు వికేంద్రీకరణ గురించి మాట్లాడే నైతిక హక్కు లేదన్నారు. అమరావతి రైతుల పాదయాత్రను అడ్డుకోవడమేంటని ప్రశ్నించారు. న్యాయస్థానం అనుమతితో పాదయాత్ర చేస్తుంటే సాక్షాత్తు మంత్రులే ఆటంకాలు కల్పించడం కోర్టు ధిక్కరణ అవుతుందన్నారు. 

మన్నవ సుబ్బారావు మాట్లాడుతూ ఏపీలో చట్టబద్ధ పాలన లేదన్నారు. పౌరుల ప్రాథమిక హక్కులకు భంగం కలిగిస్తున్నారని.. ప్రశ్నించిన వారిని అణచివేస్తూ ప్రజాస్వామ్యాన్ని అపహాస్యం చేస్తున్నారన్నారు. విశాఖలో భూములు దోచుకున్న విజయసాయిరెడ్డిపై విచారణ జరిపించాలని డిమాండ్‌ చేశారు.



అనంతరం వెంకట్‌ కూకట్ల, జానకి భోగినేని, మహేశ్‌ నెలకుదిటి, శ్రీనివాసరావు దామా, శ్రీనివాసరం సామినేని, వాసు గోరంట్ల, శివ నెల్లూరి, హర్ష పేరంనేని, హరీశ్ కూకట్ల పలు తీర్మానాలను ప్రవేశపెట్టారు. ఆ తీర్మానాలను సమావేశంలో ఆమోదించారు. ఈ కార్యక్రమంలో రవి మందలపు, శ్రీనివాస్ కూకట్ల, సాయి బొల్లినేని, యాష్ బొద్దులూరి, తానా పూర్వ అధ్యక్షుడు సతీష్ వేమన, ప్రొఫెసర్ నరేన్ కొడాలి, భాను మాగులూరి, బోయపాటి వెంకటరమణ, డీవీ శేఖర్ తదితరులు పాల్గొని మాట్లాడారు.



1. ఎన్టీఆర్‌కు భారతరత్న ఇవ్వాలి
2. హెల్త్‌ యూనివర్సిటీకి ఎన్టీఆర్‌ పేరు కొనసాగించాలి
3. అమరావతి రైతుల పాదయాత్ర విజయవంతం కావాలి
4. క్షీణిస్తున్న శాంతిభద్రతలు, ఆగని వేధింపులు, అక్రమ అరెస్టులు
5. అన్నా క్యాంటీన్లు అడ్డుకోవడం దుర్మార్గమైన చర్య
6. పోలవరం నిర్మాణం తక్షణమే పూర్తి చేయాలి
7. సభ్యత్వ నమోదు- పార్టీ సంస్థాగత నిర్మాణం



అమెరికా కాదు కెనడా!

అగ్రరాజ్యం కంటే ఎక్కువగా ఆ దేశానికి మన విద్యార్థులు 

పర్మినెంట్‌ రెసిడెంట్‌ హోదా సులభమే కారణం



ఈనాడు, హైదరాబాద్‌: విదేశీ చదువులకు భారతీయ విద్యార్థుల తొలి గమ్యస్థానం ఏది? అని అడిగితే అమెరికా అని ఠక్కున సమాధానం ఇవ్వకండి. ఇప్పుడు ఆ స్థానాన్ని కెనడా ఆక్రమించింది మరి.. కేంద్ర ప్రభుత్వ తాజా గణాంకాలు అదే విషయాన్ని స్పష్టంచేస్తున్నాయి. రాజ్యసభలో ఓ సభ్యుడు అడిగిన ప్రశ్నకు విదేశీ వ్యవహారాల శాఖ సహాయ మంత్రి మురళీధరన్‌ ఈ మేరకు వివరాలు వెల్లడించారు. ఇప్పటివరకూ అమెరికాలో భారతీయ విద్యార్థులు 2,11,930 మంది ఉండగా.. కెనడాలో ఆ సంఖ్య 2,15,720గా ఉన్నట్లు తెలిపారు. ప్రపంచవ్యాప్తంగా 99 దేశాల్లో 11.33 లక్షల మంది భారతీయులు చదువుకుంటున్నారు.



ఎందుకీ మార్పు..?

విదేశీ చదువంటే అమెరికానే అనే భావన నుంచి భారతీయ విద్యార్థులు బయటపడుతున్నారా? అంటే అవుననే అంటున్నారు నిపుణులు. వాస్తవానికి అమెరికాలో చైనా తర్వాత అత్యధిక మంది విదేశీ విద్యార్థులు మనవారే. ఆ దేశానికి 2017లో అధ్యక్షుడిగా ట్రంప్‌ రావడంతోనే భారతీయ విద్యార్థుల అభిప్రాయంలో మార్పు రావడం మొదలైంది. మన దేశ విద్యార్థులపై అక్కడి పోలీసుల నిఘా, వీసాల జారీ కఠినతరం చేయడం, హెచ్‌1బీ వీసాలు లాంటి వాటిల్లో పలు మార్పులకు శ్రీకారం చుట్టే ఆలోచనలు చేయడం తదితర కారణాలతో విద్యార్థులు కెనడా, యూకే, ఆస్ట్రేలియా తదితర దేశాల వైపు మొగ్గుచూపారని విశ్లేషకులు చెబుతున్నారు. ఈ పరిస్థితుల్లో పలు దేశాలు విదేశీ విద్యార్థులను ఆకర్షించే ప్రయత్నం చేశాయి. ముఖ్యంగా ఆ దేశాలు భారత్‌పై దృష్టి పెట్టాయి. కెనడా అయితే వీసాల జారీని సులభతరం చేసింది. ఒక్క ఏడాది కోర్సుకు కూడా రెండేళ్ల వర్క్‌ పర్మిట్‌ ఇస్తోంది. రెండేళ్ల పీజీ కోర్సుకు మూడేళ్లపాటు వర్క్‌ పర్మిట్‌ జారీ చేస్తున్నారు. ఆ దేశంలో శాశ్వత స్థిర నివాసం(పర్మినెంట్‌ రెసిడెంట్‌) కోసం దరఖాస్తు చేసుకున్న రెండు, మూడేళ్లలోనే వస్తోంది. ఆ అనుభవంతో సిటిజన్‌షిప్‌( ఆ దేశ పౌరసత్వం) కోసం దరఖాస్తు చేసుకుంటే అయిదేళ్లలో ఇస్తున్నారని నిపుణులు చెబుతున్నారు. ఈ సంవత్సరం తొలి నాలుగు నెలల్లో లక్ష వీసాలిచ్చామని దిల్లీలోని కెనడా హైకమిషన్‌ తెలిపింది.



కెనడా వైపు చూస్తున్నారు

- వేములపాటి అజయ్‌కుమార్‌, సంచాలకుడు, ఐఎంఎఫ్‌ఎస్‌ కన్సల్టెన్సీ

బ్రిటన్‌ తరహాలోనే కెనడాలోనూ ఒక్క ఏడాదిలో మాస్టర్‌ విద్య పూర్తిచేసి రెండేళ్లపాటు కొలువు చేసుకోవచ్చు. అంతేకాకుండా అమెరికా కంటే 30 శాతం వరకు ఫీజులు, ఖర్చులు తక్కువగా ఉంటాయి. గుజరాత్‌, పంజాబ్‌ తదితర రాష్ట్రాల నుంచి చాలా మంది డిప్లొమా కోర్సులు చేయడానికి కూడా వెళ్తున్నారు. టూరిజం, మేనేజ్‌మెంట్‌ కోర్సుల్లో ఎక్కువగా చేరుతున్నారు. తెలుగు రాష్ట్రాల నుంచి కూడా గత మూడు నాలుగేళ్ల నుంచి పెద్ద ఎత్తున ఆసక్తి చూపుతున్నారు. ఈ సారి వీసాలు ఇస్తున్నా.. ట్రావెల్‌ నిషేధం మరికొద్ది రోజులపాటు ఉండనుంది. త్వరలోనే దాన్ని తొలగించే అవకాశం ఉంది. 

హాంకాంగ్‌లో ఘనంగా తెలుగు సాంస్కృతిక ఉత్సవాలు



ఇంటర్నెట్‌ డెస్క్‌: ఈతరం పిల్లలకు తెలుగు భాష మాధుర్యాన్ని, తెలుగు సంస్కృతిని తెలియజేసేందుకు ‘ది హాంకాంగ్‌ తెలుగు సమాఖ్య’ ప్రతి ఏడాది జనవరిలో చిన్నారులతో భోగి, తెలుగు సాంస్కృతిక ఉత్సవాలను నిర్వహిస్తారు. ప్రస్తుతం ప్రపంచవ్యాప్తంగా ఉన్న కొవిడ్‌ నిబంధనల కారణంగా భోగి వేడుకలను సామూహికంగా నిర్వహించలేదు. తెలుగు సాంస్కృతిక ఉత్సవాలను జూమ్ యాప్‌ ద్వారా నిర్వహించామని సమాఖ్య వ్యవస్థాపక అధ్యక్షురాలు జయ పీసపాటి తెలిపారు. తెలుగు సాంస్కృతిక ఉత్సవాలను హాంకాంగ్‌లో ఎన్‌ఆర్‌ఐ తెలుగు ఐడల్ 2021 రన్నరప్‌ హర్షిణి పచ్చంటి తన ప్రార్థన గీతంతో ప్రారంభించారు. కార్యక్రమంలో పాల్గొన్న పిల్లలందరూ సంప్రదాయ దుస్తులు ధరించారు. కొందరు చిన్నారులు శాస్త్రీయ సంగీతం, సినిమా పాటలు పాడారు. మరికొందరు చిన్నారులు నృత్యాలు చేశారు. శ్రీత్యాగరాజస్వామి ఆరాధనోత్సవాల సందర్భంగా త్యాగరాజును, నేతాజీ సుభాష్ చంద్రబోస్‌ను స్మరించుకుని నివాళులర్పించారు.  



కార్యక్రమానికి ముఖ్య అతిథిగా హాజరైన డాక్టర్‌ సుజాత గోవాడ మాట్లాడుతూ.. పిల్లల నృత్య ప్రదర్శనలు ఎంతో ముచ్చటగా ఉన్నాయని, వారి ఉత్సాహం తనకెంతో ఆనందాన్నిచ్చిందన్నారు. హాంకాంగ్‌లో తెలుగువారందరిని ఒకే తాటిపై తీసుకొచ్చి తెలుగు భాష, సంస్కృతికి ‘ది హాంకాంగ్‌ తెలుగు సమాఖ్య’ చేస్తున్న కృషిని కొనియాడారు. మరో స్థానిక విశిష్ట అతిథి, టాలీవుడ్ దర్శకుడు కిషోర్ మాట్లాడుతూ.. సాంస్కృతిక కార్యక్రమాలను మెచ్చుకున్నారు. తెలుగు సమాఖ్య హాంకాంగ్‌లోని తెలుగు వారిని వివిధ కార్యక్రమాల ద్వారా కలిపే ప్రయత్నాన్ని అభినందించారు. ఉత్సవాలు విజయవంతానికి కృషి చేసిన పిల్లలను, వారి తల్లిదండ్రులకు ‘ది హాంకాంగ్‌ తెలుగు సమాఖ్య’ సాంస్కృతిక కార్యదర్శి సువర్ణ చుండూరు, ఉప కోశాధికారి రమాదేవి సారంగా, ఆర్థిక కార్యదర్శి రాజశేఖర్ మన్నే, జనరల్ సెక్రటరీ గర్దాస్ జ్ఞానేశ్వర్ ధన్యవాదాలు తెలిపారు. స్వచ్ఛందంగా సేవలు అందించిన అపర్ణ కందా, రాజీవ్ ఈయున్ని తదితరులను జయ పీసపాటి అభినందించారు.



Akhanda: ‘అఖండ’.. విదేశాల్లో వసూళ్ల సునామీ..!



ఇంటర్నెట్‌ డెస్క్‌: కొవిడ్‌ సెకండ్‌ వేవ్‌ తర్వాత అత్యధిక మంది ప్రేక్షకుల్ని థియేటర్‌కు తీసుకువచ్చిన చిత్రంగా నిలిచింది ‘అఖండ’. తెలుగు రాష్ట్రాలతోపాటు విదేశాల్లోనూ ఇదే హవా కొనసాగిస్తోంది. బాలకృష్ణ హీరోగా బోయపాటి శ్రీను తెరకెక్కించిన చిత్రమిది. ప్రజ్ఞా జైస్వాల్‌ కథానాయిక. శ్రీకాంత్‌, జగపతిబాబు, పూర్ణ తదితరులు కీలక పాత్రలు పోషించారు. తమన్‌ సంగీతం అందించారు. ద్వారకా క్రియేషన్స్‌ పతాకంపై మిర్యాల రవీందర్‌ రెడ్డి నిర్మించిన ఈ సినిమా డిసెంబరు 2న విడుదలైంది. తొలి రోజు.. తొలి ఆట నుంచే ఈ చిత్రానికి విశేష స్పందన లభించింది. అత్యధిక వసూళ్లు రాబడుతూ రికార్డు సృష్టిస్తోంది. కొవిడ్‌ సెకండ్‌ తర్వాత ఓవర్సీస్‌లో (విడుదలైన తొలిరోజు) అత్యధిక వసూళ్లు రాబట్టిన చిత్రమిదేనని సినీ విశ్లేషకులు చెబుతున్నారు. ఇండియన్‌ కరెన్సీ ప్రకారం.. ఈ సినిమా కెనడాలో (ప్రీమియర్‌తో కలిపి) సుమారు రూ. 13లక్షలు, యుకేలో సుమారు రూ. 32 లక్షలు, ఆస్ట్రేలియాలో సుమారు రూ. 52 లక్షలు రాబట్టిందని పేర్కొన్నారు. అమెరికాలో (మూడు రోజులు కలిపి) సుమారు రూ.5 కోట్లు కలెక్ట్‌ చేసిందని ఓవర్సీస్‌ డిస్ట్రిబ్యూషన్‌ సంస్థ రాధాకృష్ణ ఎంటర్‌టైన్‌మెంట్స్‌ తెలిపింది.

► Read latest Cinema News and Telugu News

తానా ఫౌండేషన్‌ ఆధ్వర్యంలో ‘హెల్త్‌ గర్ల్‌- హెల్త్‌ ఫ్యూచర్‌’ కార్యక్రమం



నాగాయలలంక: అంతర్జాతీయ మహిళా దినోత్సవం సందర్భంగా తానా ఫౌండేషన్‌ ఆధ్వర్యంలో ‘హెల్త్‌ గర్ల్‌-హెల్త్‌ ఫ్యూచర్’ కార్యక్రమం నిర్వహించారు. కృష్ణా జిల్లా నాగాయలంకలోని జిల్లా పరిషత్‌హైస్కూల్‌, స్కాలర్స్‌ కాన్వెంట్‌లో నిర్వహించిన ఈ కార్యక్రమానికి దాదాపు 250 మంది విద్యార్థినులు హాజరయ్యారు. ప్రముఖ గైనకాలజిస్టు తేజస్వి పాల్గొని గ్రామీణ ప్రాంతాల్లో ఆడపిల్లలు ఎదుర్కొంటున్న ఆరోగ్య సమస్యలు, వాటి పరిష్కారాలపై అవగాహన కల్పించారు. ఈ సందర్భంగా విద్యార్థినులందరికీ ఉచితంగా రక్త పరీక్షలు నిర్వహించి హిమోగ్లోబిన్‌శాతం ఎంత ఉందో పరిశీలించారు. రక్తహీనతను అధిగమించేందుకు అవసరమైన సలహాలు, సూచనలు అందజేశారు. విద్యార్థునులకు విటమిన్స్‌, కాల్షియం టాబ్లెట్లు, శానిటరీ ప్యాడ్స్‌ పంపిణీ చేశారు. 9నుంచి 14 ఏళ్ల విద్యార్థునులు హెచ్‌పీవీ వ్యాక్సిన్‌ను 6 నెలల వ్యవధిలో రెండు డోసులు తీసుకోవాలని ప్రోగ్రాం కో-ఆర్డినేటర్‌ చెరుకూరి చాముండేశ్వరి సూచించారు. అలా చేయడం వల్ల మహిళల్లో ఎక్కువగా వచ్చే సర్వైకల్‌ క్యాన్సర్‌ను నివారించవచ్చని తెలిపారు. ఈ కార్యక్రమానికి ప్రియాంక వల్లేపల్లి స్పాన్సర్‌గా వ్యవహరించారు. ప్రోగ్రాం కో-ఆర్డినేటర్స్‌గా తానా ఫౌండేషన్‌ కార్యదర్శి శశికాంత్‌ వల్లేపల్లి, తానా నార్త్‌ సెంటర్‌ ఆర్‌వీపీ సాయి బొల్లినేని, పద్మజ బెవర వ్యవహరించారు. తానా ఫౌండేషన్‌ ఛైర్మన్‌ యార్లగడ్డ వెంకటరమణ, తానా ప్రెసిడెంట్‌ అంజయ్య చౌదరి లావు, స్వచ్ఛ నాగాయలంక సేవా సభ్యులు ఈ కార్యక్రమం విజయవంతం చేయడానికి సహకరించారు.



AR Rahman: ‘ఆస్కార్‌కు అర్హత లేని చిత్రాలు’.. ఏఆర్‌ రెహమాన్‌ కామెంట్స్‌



ఇంటర్నెట్‌ డెస్క్‌: కొన్ని భారతీయ చిత్రాలు ‘ఆస్కార్‌’ (Oscar) వరకూ వెళ్లి విజయం దక్కించుకోలేక వెనుదిరుగుతున్నాయని.. అర్హతలేని వాటిని పంపిస్తున్నారని ప్రముఖ సంగీత దర్శకుడు ఎ. ఆర్‌. రెహమాన్‌ (AR Rahman) అసహనం వ్యక్తం చేశారు. ఆ విషయంలో బాధగా ఉన్నా ఏం చేయలేమన్నారు. తన యూట్యూబ్‌ ఛానల్‌ వేదికగా సంగీత దిగ్గజం ఎల్‌. సుబ్రహ్మణంతో నిర్వహించిన ఇంటర్వ్యూలో మాట్లాడారు. ఆ చిట్‌చాట్‌లో ముఖ్యంగా సంగీత ప్రపంచంలో వచ్చిన మార్పులు గురించి చర్చించారు. మధ్యలో ఆస్కార్‌ ప్రస్తావన రాగా రెహమాన్‌ తన అభిప్రాయం వెలిబుచ్చారు. ఆ వ్యాఖ్యలు ప్రస్తుతం నెట్టింట చర్చనీయాంశమయ్యాయి.

ఆయన ఏ చిత్రాన్ని ఉద్దేశించి అలా అన్నారో తెలీదు గానీ కొందరు నెటిజన్లు మాత్రం ఆయన కామెంట్లను ‘ఆర్‌ఆర్‌ఆర్‌’కు  ఆపాదిస్తున్నారు. ఇంటర్నేషనల్‌ ఫీచర్‌ ఫిల్మ్‌ కేటగిరీలో భారత్‌ నుంచి ‘ఆర్‌ఆర్‌ఆర్‌’ అధికారికంగా ఎంపిక కాకపోవడం పట్ల రెహమాన్‌ ఆ కామెంట్స్‌ చేశారంటూ పలువురు అభిప్రాయపడుతున్నారు. మరికొందరు మాత్రం ‘ఆర్‌ఆర్‌ఆర్‌’ గురించి కాకపోయి ఉండొచ్చని కామెంట్ల రూపంలో తెలియజేస్తున్నారు.

ఈ ఏడాది నిర్వహించిన 95వ ఆస్కార్‌ వేడుకల్లో ‘ఆర్‌ఆర్‌ఆర్‌’లోని ‘నాటు నాటు’ బెస్ట్‌ ఒరిజినల్‌ సాంగ్‌ విభాగంలో అవార్డు దక్కించుకున్న సంగతి తెలిసిందే. బెస్ట్‌ డాక్యుమెంటరీ షార్ట్‌ ఫిల్మ్‌ విభాగంలో ‘ది ఎలిఫెంట్‌ విస్పరర్స్‌’ విజేతగా నిలిచింది. రెహమాన్‌ గతంలో ‘స్లమ్‌డాగ్‌ మిలియనీర్‌’ చిత్రానికిగానూ బెస్ట్‌ ఒరిజినల్‌ స్కోర్‌, బెస్ట్‌ ఒరిజినల్‌ సాంగ్‌ (జయహో) విభాగాల్లో ఒకేసారి రెండు ఆస్కార్‌ అవార్డులు అందుకుని రికార్డు సృష్టించారు.

Jayaram komati: ఇంత నీచంగా మాట్లాడ‌తారా? - ఖండించిన ఎన్నారై తెదేపా నేత జయరాం కోమటి



ఆంధ్రప్రదేశ్‌లో అధికార పార్టీ చేస్తున్న దౌర్జన్యాలకు అంతే లేకుండా పోతుంద‌ని, మాజీ ముఖ్యమంత్రి చంద్రబాబు నాయుడిపై నీచ‌మైన వ్యాఖ్యలు చేయ‌డ‌మే అందుకు నిదర్శనమని ఎన్నారై తెదేపా నేత 'జయరాం కోమటి' అన్నారు. రాష్ట్ర శాస‌న స‌భ‌లో చంద్రబాబుపై, ఆయ‌న సతీమణిపై వైకాపా నాయ‌కులు చేసిన దారుణ‌మైన వ్యాఖ్యలను ఆయ‌న తీవ్రంగా ఖండించారు. అధికారం ఉంది క‌దా అని ఎలా ప‌డితే అలా మాట్లాడితే ఊరుకునేది లేద‌ని హెచ్చరించారు. అధికార ప్రభుత్వ తీరును తప్పుప‌ట్టారు.

అసెంబ్లీలో త‌న భార్యపై వైకాపా నాయ‌కులు నీచ‌మైన వ్యాఖ్యలు చేశార‌నే ఆవేద‌న‌తో స‌భ నుంచి బ‌య‌ట‌కు వ‌చ్చిన బాబు.. ఆ త‌ర్వాత ప్రెస్‌మీట్లో మాట్లాడుతూ క‌న్నీటిప‌ర్యంత‌మైన విష‌యం తెలిసిందే. ఎన్నాడూ బాబును అలా చూడ‌ని తెలుగు దేశం పార్టీ నాయ‌కులు, కార్యకర్తలు తీవ్రంగా బాధ‌ప‌డ్డారు. వైకాపా నాయ‌కుల తీరుకు వ్యతిరేకంగా రాష్ట్రవ్యాప్తంగా నిర‌స‌న‌లు చేప‌డుతున్నారు. ఈ నేప‌థ్యంలో ఎన్నారై తెదేపా నేత‌గా జ‌య‌రాం కూడా వైకాపా నేతల వ్యాఖ్యలను ఖండించారు. రాజ‌కీయ నాయ‌కుల్లో హుందాతనం ఉండాల‌ని.. కానీ ఇలా మాట‌ల‌తో బ‌రితెగించ‌డం స‌రికాదంటూ తీవ్ర విమర్శలు చేశారు. రాజ‌కీయాల‌ను వ్యక్తిగత జీవితానికి ముడిపెడుతూ కుటుంబ స‌భ్యుల‌ను మాట‌ల‌న‌డం ఎంత మాత్రం ఆమోద యోగ్యం కాద‌ని విచారం వ్యక్తం చేశారు. వైకాపా నాయ‌కుల‌కు కూడా కుటుంబాలు ఉన్నాయ‌ని.. వాళ్లకూ కుటుంబ స‌భ్యులు ఉన్నారని ఈ సంద‌ర్భంగా ఆయ‌న గుర్తుచేశారు. ఎనిమిది సార్లు ఎమ్మెల్యేగా గెలిచి.. మూడు సార్లు ముఖ్యమంత్రిగా ప‌ని చేసిన ప్రజా నేతను ఇలాంటి మాట‌ల‌తో బాధ పెట్టడాన్ని త‌ప్పుప‌ట్టారు. ప్రజలన్నీ చూస్తున్నార‌ని వ‌చ్చే ఎన్నిక‌ల్లో క‌చ్చితంగా అధికార అహంకారంతో ఉన్న వైకాపాకు బుద్ధి చెబుతార‌ని ఆయ‌న హెచ్చరించారు.

Travel Curbs: భారత్‌ సహా పలు దేశాలపై ప్రయాణ ఆంక్షలు ఎత్తివేసిన అమెరికా

నవంబర్ 8 నుంచి అమల్లోకి..



వాషింగ్టన్‌: భారత్‌ సహా పలు దేశాలపై విధించిన ప్రయాణ ఆంక్షలను ఎత్తివేస్తూ అగ్రదేశం అమెరికా ఆదేశాలు జారీ చేసింది. కాకపోతే కొన్ని కొత్త నిబంధనలను అమల్లోకి తెచ్చింది. తాజా నిర్ణయం నవంబర్ 8 నుంచి అమల్లోకి రానున్నట్లు శ్వేత సౌధం ప్రకటించింది. గత ఏడాది ప్రపంచ వ్యాప్తంగా కరోనా వైరస్ వ్యాప్తి ప్రారంభం కావడంతో అమెరికా మొదటిసారి విదేశీ ప్రయాణాలపై ఆంక్షలు విధించింది. 

‘అమెరికా ప్రయోజనాల దృష్ట్యా కొవిడ్ సమయంలో విధించిన ఆంక్షల్ని తొలగిస్తున్నాం. టీకా ఆధారిత అంతర్జాతీయ విమాన ప్రయాణాల పునరుద్ధరణకు ప్రాధాన్యం ఇస్తున్నాం’ అని అని ఆ దేశ అధ్యక్షుడు జో బైడెన్ వెల్లడించారు. ఆరోగ్య సమస్యలు ఉన్నవారికి వ్యాక్సినేషన్‌ నుంచి ఇచ్చినటువంటి మినహాయింపునే 18 ఏళ్ల లోపు పిల్లలకూ ఇచ్చింది. వ్యాక్సినేషన్ రేటు 10 శాతం కంటే తక్కువగా ఉన్న సుమారు 50 దేశాల నుంచి వచ్చే ప్రయాణికులకు ఆంక్షల నుంచి వెసులుబాటు కల్పించింది. వారు అమెరికాకు వచ్చిన 60 రోజుల్లోపు టీకా పొందాల్సి ఉందని చెప్పింది. ప్రయాణం ప్రారంభమైన 72 గంటల్లోపు చేయించుకొన్న ఆర్టీపీసీఆర్ పరీక్ష నెగిటివ్‌ రిపోర్టును అందించాలి.  

పలు దేశాలపై పరిమితుల తొలగింపు గురించి సెప్టెంబర్‌లోనే శ్వేతసౌధం ప్రకటించింది. అలాగే విదేశీ ప్రయాణికుల పూర్తి స్థాయి వ్యాక్సినేషన్‌ గురించి విమానయాన సంస్థలు అనుసరించాల్సిన విధివిధానాలను వెలువరించింది. పరిమితులు ఎత్తివేసిన వేళ.. సీడీసీ కాంటాక్ట్ ట్రేసింగ్ సంబంధించి విమానయాన సంస్థలకు నిబంధనలు జారీచేసింది. ప్రయాణికుల నుంచి తగిన సమాచారం సేకరించాలని స్పష్టం చేసింది. అమెరికా, ప్రపంచ ఆరోగ్య సంస్థ ఆమోదం పొందిన టీకా తీసుకున్న వారు తమ దేశంలో ప్రయాణించేలా సీడీసీ గతంలోనే మార్గదర్శకాలు విడుదల చేసింది. మిక్స్‌డ్‌ డోసులు విషయంలో కూడా వెసులుబాటు కల్పించింది. 

H-1B Visa: మార్చి 1 నుంచి హెచ్‌-1బీ వీసా రిజిస్ట్రేషన్‌..!

వెల్లడించిన యూఎస్‌సీఐఎస్‌



దిల్లీ: అమెరికాలో తాత్కాలికంగా ఉద్యోగం చేయడానికి విదేశీయులకు జారీచేసే హెచ్‌-1బీ వీసా కోసం రిజిస్ట్రేషన్లను త్వరలోనే ప్రారంభించనున్నట్లు యూఎస్‌ సిటిజెన్‌షిప్‌ అండ్‌ ఇమిగ్రేషన్‌ సర్వీసెస్‌ (USCIS) ప్రకటించింది. మార్చి 1 నుంచి మార్చి 18వరకు రిజిస్ట్రేషన్‌ ప్రక్రియ అందుబాటులో ఉంటుందని తెలిపింది. 2023 ఆర్థిక సంవత్సరానికి సంబంధించిన కోటా కింద జారీ చేసే ఈ వీసాల కోసం (myUSCIS) ఆన్‌లైన్‌ ద్వారా ఆయా సంస్థలు, ప్రతినిధులు రిజిస్ట్రేషన్‌ చేసుకోవచ్చని యూఎస్‌సీఐఎస్‌ తాజా ప్రకటనలో వెల్లడించింది.

హెచ్‌-1బీ వీసా రిజిస్ట్రేషన్‌ కోసం పది డాలర్ల రుసుం చెల్లించాల్సి ఉంటుంది. మార్చి 18 వరకు వచ్చిన దరఖాస్తుల నుంచి ర్యాండమ్‌ పద్ధతిలో (లాటరీ ద్వారా) వీటిని ఎంపిక చేస్తారు. ఎంపికైన అభ్యర్థులకు మార్చి 31నాటికి సమాచారం అందిస్తారు. వీసా పొందిన నిపుణులు ఈ ఏడాది అక్టోబర్‌ నుంచి అమెరికాలో ఉద్యోగంలో చేరే వీలుంటుంది.

ప్రత్యేక నైపుణ్యాలు కలిగిన వారు అమెరికాలో పనిచేసేందుకు గానూ అక్కడి ప్రభుత్వం ప్రతి ఏడాది పరిమిత సంఖ్యలో హెచ్‌-1బీ వీసాను జారీ చేస్తుంది. ఇందుకోసం ప్రతిఏటా కొత్తగా దాదాపు 65వేల వీసాలతోపాటు అమెరికాలో మాస్టర్స్‌ డిగ్రీ కోసం మరో 20వేల వీసాలను కేటాయిస్తుంది. నాన్‌ ఇమిగ్రేషన్‌ (అమెరికాలో కొంతకాలం ఉండేందుకు) కింద ఇచ్చే హెచ్‌-1బీ వీసాలు పొందే వారిలో ఎక్కువగా భారతీయులే ఉండడం గమనార్హం. ఈ వీసా పొందే వారిలో దాదాపు 70శాతం మంది లబ్ధిదారులు భారత్‌ నుంచే ఉంటారు. ఇందుకోసం ప్రతి సంవత్సరం ఎంతోమంది భారతీయ వృత్తి నిపుణులు తమ అదృష్టాన్ని పరిక్షించుకునేందుకు ఎదురు చూస్తుంటారు. ముఖ్యంగా తెలుగు రాష్ట్రాల నుంచి కూడా ఎంతోమంది హెచ్‌1-బీ వీసాపై అమెరికాలో ఉద్యోగం చేస్తున్న సంగతి తెలిసిందే.

నూతన సంవత్సరంలో పర్యాటక వీసాలు

విస్తృత ఏర్పాట్లు చేస్తున్నాం
బోగస్‌ వర్సిటీలపై కొరడా
‘ఈనాడు’తో హైదరాబాద్‌లోని అమెరికా కాన్సులేట్‌ కాన్సుల్‌ జనరల్‌ జెన్నిఫర్‌ లార్సన్‌
తెలంగాణ ప్రభుత్వ సానుకూల ధోరణి పారిశ్రామికవేత్తలను ఆకట్టుకుంటోందని కితాబు



ఈనాడు, హైదరాబాద్‌: ‘‘తొలిసారి అమెరికా వెళ్లేందుకు వీసాల కోసం ఎదురుచూస్తున్న వారికి వచ్చే ఏడాది స్లాట్‌లు అందుబాటులోకి వస్తాయి. విస్తృత ఏర్పాట్లు చేస్తున్నాం. ప్రస్తుతం విద్యార్థి వీసాలకు అధిక ప్రాధాన్యం ఇచ్చాం. పర్యాటక వీసాల పునరుద్ధరణకు డ్రాప్‌ బాక్స్‌ సౌకర్యం అందుబాటులో ఉంది. నేరుగా ఇంటర్వ్యూలకు రావాల్సిన అవసరం లేదు. నూతన కాన్సులేట్‌ వచ్చే ఏడాది మార్చి, ఏప్రిల్‌లో ప్రారంభించేందుకు కసరత్తు చేస్తున్నాం. తెలుగు రాష్ట్రాల్లో పరిశ్రమల స్థాపనకు అవకాశాలున్నాయి. తెలంగాణ ప్రభుత్వం అనుసరిస్తున్న సానుకూల ధోరణి  పారిశ్రామికవేత్తలను ఆకట్టుకుంటోంది’’ అని హైదరాబాద్‌లోని అమెరికా కాన్సులేట్‌ కాన్సుల్‌ జనరల్‌ జెన్నిఫర్‌ లార్సన్‌ ‘ఈనాడు’కు ఇచ్చిన ప్రత్యేక ఇంటర్వ్యూలో వివరించారు.

వచ్చే ఏడాది నుంచి పరిస్థితులు సానుకూలంగా ఉంటాయి. తొలి దశలో పర్యాటక వీసా స్లాట్‌లు అందుబాటులోకి తెచ్చేందుకు మా వంతు ప్రయత్నాలు చేస్తున్నాం. స్లాట్‌లు లేకపోవటం ఒక్క హైదరాబాద్‌ కాన్సులేట్‌ పరిధిలోనే కాదు... దేశవ్యాప్తంగా ఇదే పరిస్థితి. కరోనా తరవాత వీసా ప్రక్రియ ప్రారంభం నుంచి కార్యాలయాల్లో పరిమిత సిబ్బందే ఉన్నారు. వీసా జారీని పెంచేందుకు చైనా, మధ్యప్రాచ్య దేశాల్లోని అమెరికా కార్యాలయాల సిబ్బంది ఇక్కడికి వచ్చి పని చేస్తున్నారు. వచ్చే ఏడాది జూన్‌కు కరోనా ముందునాటి స్థాయిలో సిబ్బంది అందుబాటులో ఉంటారు.

కేంద్రీకృత వ్యవస్థ ద్వారా వీసా స్లాట్‌లు జారీ అవుతాయి. కాన్సులేట్‌ వారీగా ఉండదు. స్లాట్‌లు విడుదల కాగానే ఎవరు ముందు ప్రయత్నిస్తే వారికే అవకాశం లభిస్తుంది.

విద్యార్థుల రక్షణకు ప్రభుత్వం ప్రాధాన్యం ఇస్తుంది. తరగతుల ప్రారంభానికి ముందుగానే అమెరికాలోని పరిస్థితులపై అవగాహన కల్పిస్తాం. క్యాంపస్‌ పోలీసులకు సంబంధించిన సమాచారాన్ని అందజేస్తాం. బోగస్‌ విశ్వవిద్యాలయాలపై చాలా కఠినంగా వ్యవహరిస్తాం. గతంలో కొన్ని మూసివేశాం.

అమెరికా అధ్యక్షుడిని ఆహ్వానించేందుకు సమయం సరిపోదు. ఏడాది ముందుగా ఆయన పర్యటనలు ఖరారవుతాయి. కాన్సులేట్‌ కొత్త కార్యాలయ పనులు దాదాపు పూర్తయ్యాయి. కొన్ని అనుమతులు తీసుకునేందుకు అమెరికా నుంచి అధికారులు రావాల్సి ఉంది. మార్చి లేదా ఏప్రిల్‌లో ఫైనాన్షియల్‌ డిస్ట్రిక్ట్‌లోని నూతన కాన్సులేట్‌ భవనం ప్రారంభించేందుకు ప్రయత్నిస్తున్నాం.

యూఎస్‌ఎయిడ్‌(ద యునైటెడ్‌ స్టేట్స్‌ ఏజెన్సీ ఫర్‌ ఇంటర్నేషనల్‌ డెవలప్‌మెంట్‌) విభాగం ఇప్పటి వరకు దిల్లీ కేంద్రంగా పని చేస్తోంది. త్వరలో ఓ అధికారి హైదరాబాద్‌ నుంచి పని చేస్తారు. యూఎస్‌ఎయిడ్‌ ఈ కాన్సులేట్‌ పరిధిలో చాలా ప్రాజెక్టులను నిర్వహిస్తోంది.

ప్రస్తుతానికి అలాంటి ఆలోచనేదీ లేదు. ఆంధ్రప్రదేశ్‌, ఒడిశా రాష్ట్రాలకు వెళ్లిన సందర్భాల్లో పారిశ్రామికవేత్తలు సహా అందరూ అడుగుతున్నారు.

గడిచిన 20 సంవత్సరాల్లో రెండు దేశాల మధ్య వాణిజ్యం ఎనిమిది రెట్లు పెరిగింది. ప్రస్తుతానికి 159 బిలియన్‌ డాలర్ల స్థాయికి చేరింది. గూగుల్‌, అమెజాన్‌, డెల్లాయిట్‌ లాంటి సంస్థలు అమెరికా వెలుపల అతి పెద్ద వ్యవస్థలను హైదరాబాద్‌లోనే ఏర్పాటు చేశాయి.

తెలుగు రాష్ట్రాల్లో పరిశ్రమల స్థాపనకు అమెరికాలోని పారిశ్రామికవేత్తలు ఉత్సాహాన్ని చూపుతున్నారు. ప్రత్యేకించి తెలంగాణలో పరిస్థితులు అనుకూలంగా ఉన్నాయి. రాష్ట్ర ప్రభుత్వం చాలా సానుకూల దృక్పథంతో వ్యవహరిస్తోంది. పరిశ్రమలకు సత్వర అనుమతులు మొదలు కావాల్సిన అన్ని సౌకర్యాలనూ ఈ ప్రభుత్వం కల్పిస్తోంది. ఏవియేషన్‌ రంగానికి చెందిన 16 మందికిపైగా పారిశ్రామికవేత్తలు హైదరాబాద్‌ వచ్చి వెళ్లిన తరవాత వారి నుంచి నాకు పెద్ద సంఖ్యలో ఫీడ్‌బ్యాక్‌ మెయిల్స్‌ వచ్చాయి. పరిశ్రమల స్థాపనకు హైదరాబాద్‌లో సానుకూల పరిస్థితులున్నాయని, ప్రభుత్వ ప్రోత్సాహకాలు అనుకూలంగా ఉన్నాయని పేర్కొన్నారు. తెలుగు రాష్ట్రాల్లో ఇప్పటికే వందకుపైగా అమెరికా పరిశ్రమలు ఉన్నాయి.

బ్రిటన్‌ ప్రధాని రేసులో బలమైన అభ్యర్థిగా సునాక్‌



లండన్‌: ఇన్ఫోసిస్‌ నారాయణ మూర్తి అల్లుడు, భారత సంతతికి చెందిన బ్రిటన్‌ మాజీ ఆర్థిక మంత్రి రిషి సునాక్‌ ...బోరిస్‌ జాన్సన్‌ స్థానంలో తదుపరి ప్రధాన మంత్రి అభ్యర్థిగా తన ప్రచారాన్ని ముమ్మరం చేశారు. అధికార కన్జర్వేటివ్‌ పార్టీ(టోరీ) నేతగా ఎన్నికయ్యేందుకు జరుగుతున్న రేసులో అందరికన్నా ముందున్నారు. శనివారం పలువురు టోరీ ఎంపీలు, నేతలు రిషికి మద్దతు ప్రకటించారు. వీరిలో ప్రతినిధుల సభలో పార్టీ నేత మార్క్‌ స్పెన్సర్‌, పార్టీ మాజీ ఛైర్మన్‌ ఆలివర్‌ డౌడెన్‌, మాజీ మంత్రి లియామ్‌ ఫాక్స్‌ తదితరులున్నారు. మాజీ ఆర్థిక మంత్రిగా, బ్రెగ్జిట్‌కు అనుకూలమైన వ్యక్తిగా తనకంటూ ప్రత్యేక గుర్తింపు ఉన్న రిషి సునాక్‌ అధికార పార్టీ శ్రేణులను ఏకతాటిపైకి తీసుకురాగలరని, దేశం ఎదుర్కొంటున్న ఆర్థిక సవాళ్లను సమర్థంగా ఎదుర్కోగలరనే అభిప్రాయం వ్యక్తమవుతోంది. దీంతో పాటు ప్రధాన మంత్రి పోటీ నుంచి వైదొలగుతున్నట్లు రక్షణ మంత్రి బెన్‌ వాలెస్‌ ప్రకటించడం ఆయనకు అదనపు సానుకూలాంశంగా మారింది. రేసులో రిషి స్థానాన్ని మరింత దృఢపరిచింది. కరోనా వంటి కష్ట సమయంలో ఆర్థిక శాఖను సమర్థంగా నడిపించిన విషయాన్ని వివరిస్తూ వీడియోలను విడుదల చేశారు. ‘రెడీ ఫర్‌ రిషి’ హ్యాష్‌ట్యాగ్‌తో సామాజిక మాధ్యమాల ద్వారా వీటిని ప్రచారంలోకి తెచ్చారు. ‘దేశం భారీ సవాళ్లను ఎదుర్కొంటోంది. ఈ సమయంలో సరైన నిర్ణయం తీసుకోవటం ఎంతైనా అవసరమ’ని విజ్ఞప్తి చేస్తున్నారు. కుటుంబ నేపథ్యాన్ని, భారతీయ మూలాలను, బ్రిటన్‌లో అందిపుచ్చుకున్న అవకాశాలను తెలియజేస్తూ...దేశంలోని ప్రతిఒక్కరూ అభివృద్ధి సాధించాలన్నదే తన లక్ష్యమంటూ ప్రచార వీడియో ద్వారా వివరిస్తున్నారు. అయితే, ప్రస్తుత ప్రధాని బోరిస్‌ జాన్సన్‌ వర్గీయులు కొందరు రిషిపై విమర్శలు ఎక్కుపెట్టారు. మాజీ బాస్‌కు వ్యతిరేకంగా కుట్రపన్నారంటూ ఆరోపిస్తున్నారు. విదేశాంగ మంత్రి లిజ్‌ ట్రస్‌ ఇంకా తన పోటీ విషయాన్ని స్పష్టం చేయలేదు. రేసులో మాజీ మంత్రి కెమి బదెనోచ్‌(42) పేరు  కొత్తగా వినిపిస్తోంది. ఈమె నైజీరియా సంతతికి చెందిన వారు. భారతీయ మూలాలున్న సుయెలా బ్రవెర్మన్‌కు మద్దతుగా బరి నుంచి వైదొలగుతున్నట్లు ఎంపీ స్టీవ్‌ బేకర్‌ తెలిపారు. ప్రస్తుతానికైతే బ్రిటన్‌ ప్రధాని పదవి పోటీలో రిషి సునాక్‌ ముందంజలో ఉన్నారని బుకీలు చెబుతున్నారు. 

చారిత్రాత్మకం జ్యోతిర్లింగం శివపదం లాస్యం



ప్రముఖ ప్రవచన కర్త, ఆధ్యాత్మిక గురువు సామవేదం షణ్ముఖశర్మ తెలుగు, సంస్కృత భాషలలో 1100 పైగా శివపదం కీర్తనలు రచించిన విషయం అందరికీ తెలిసిందే. అందులో ద్వాదశ జ్యోతిర్లింగ సాహిత్యం కూడా ఒకటి. శివపద సంగీత, నాట్య ప్రదర్శనలు దేశ విదేశాలలో ఎన్నో జరిగాయి. తాజాగా గురు పౌర్ణమిని పురస్కరించుకుని ద్వాదశ జ్యోతిర్లింగాల విశిష్టత అందరికీ తెలిసేలా ఏడు వైవిధ్య శాస్త్రీయ నృత్య రీతుల ప్రదర్శన జరిగింది. అమెరికా, రష్యాలలోని 11 నృత్య శిక్షణాలయాల నుంచి 58 మంది గురు-శిష్యుల బృందం, నయనా నందకరంగా ఆంధ్ర నాట్యం, కూచిపూడి, భరతనాట్యం, మోహినియాట్టం, మణిపురి, ఒడిస్సి , కథక్ నృత్య రీతులను సమ్మోహనకరంగా ప్రదర్శించారు.



రుషి పీఠం యూట్యూబ్ మాధ్యమంగా జరిగిన నృత్య ప్రదర్శన విశేషంగా అలరించింది. శివపదాంకిత అంటూ వాణీ గుండ్లపల్లి, రవిగుండ్లపల్లిలను సామవేదం షణ్ముఖశర్మ అభినందించారు. శివపదం బృందం కలిసి  మహత్ నృత్య కార్యక్రమాన్ని మహోన్నతంగా నిర్వహించారు. మొదటి జ్యోతిర్లింగమైన సోమనాథుడి ఆవిర్భావ ఘట్టం నుంచి ద్వాదశ జ్యోతిర్లింగాల కీర్తనలపై అద్భుతమైన నృత్యంతో కనుల ముందు ఆయా దివ్య జ్యోతిర్లింగ క్షేత్రాలని ఆవిష్కరింపచేశారు. ద్వాదశజ్యోతిర్లింగ గాథల కీర్తనలోని పల్లవిని వివిధ నాట్యశైలుల గురువులందరూ కలిసి ప్రదర్శించారు. 



కూచిపూడి- రాజేష్ శిష్య బృందం; 

భరతనాట్యం- చందన శిష్య బృందం, నైనా శిష్య బృందం; 

ఒడిస్సీ- బిధీష శిష్య బృందం, సీమ శిష్య బృందం; 

మోహినియట్టం -సరస్వతి శిష్య బృందం; 

ఆంధ్ర నాట్యం - హేమ శిష్య బృందం; 

మణిపురి - మిత్ర శిష్యబృందం; 

కథక్ - ప్రగ్యా, దీపన్విత శిష్య బృందం;



నృత్యసభ ఫౌండేషన్, రష్యా - గురుశిష్య బృందం అద్భుతంగా ప్రదర్శించారు. షణ్ముఖశర్మ సమన్వయ వ్యాఖ్యానంతో సాగిన నృత్యరూపకం వీక్షకులను ఎంతగానో ఆకట్టుకుంది. ద్వాదశ జ్యోతిర్లింగాల శివపద సాహిత్యం, నాట్యప్రదర్శన చూడటం తమ అదృష్టమని, శివపద నృత్య రూపకం ఆద్యంతం ఒక అద్భుతం అమెరికాకు చెందిన రాధికా కామేశ్వరి వంటి వారు ప్రశంసల జల్లు కురిపించారు. 2016లో షణ్ముఖశర్మ రచించిన ద్వాదశ జ్యోతిర్లింగ సాహిత్యాన్ని లాల్‌గుడి, బ్రహ్మానందం, అనురాధ తదితరులు ఎంతో హృద్యంగా స్వరపరిచారు. యూఎస్‌లో పుట్టి పెరిగిన యువత మృదు మధురంగా ఆలపించడం విశేషం.







Afghanistan: భారతీయుల తరలింపులో ఇబ్బందులు

విదేశీ వ్యవహారాల శాఖ మంత్రి జైశంకర్‌ 



న్యూయార్క్, మాస్కో: అఫ్గానిస్థాన్‌లో చిక్కుకున్న భారతీయులను సురక్షితంగా తీసుకురావడమే తమ ముందు ఉన్న తక్షణ లక్ష్యమని విదేశీ వ్యవహారాల శాఖ మంత్రి జైశంకర్‌ చెప్పారు. ఐక్యరాజ్యసమితి భద్రత మండలి సమావేశానికి అధ్యక్షత వహించేందుకు ఇక్కడికి వచ్చిన ఆయన విలేకరులతో మాట్లాడారు. కాబుల్‌ విమానాశ్రయం పరిస్థితి ఏమిటన్నది తెలియకపోవడంతో భారతీయులను తీసుకురావడంలో ఇబ్బందులు ఎదురవుతున్నట్టు చెప్పారు. అఫ్గానిస్థాన్‌లోని మజర్‌-ఎ-షరీఫ్‌ నగరాన్ని తాలిబన్లు ఆక్రమించే రెండు రోజుల ముందే అక్కడ ఉన్న 50 మంది భారత కాన్సులేట్‌ సిబ్బందిని భారత వాయుసేన విమానాల ద్వారా స్వదేశానికి తీసుకొచ్చారు. తాలిబన్లు దాడులు చేస్తారని అంచనా వేసి ముందు జాగ్రత్త చర్యలు తీసుకోవడంతో ఇది సాధ్యమయింది. కాందహార్‌లోని కాన్సులేట్‌ సిబ్బందిని కూడా ముందు జాగ్రత్త చర్యగా కాబుల్‌ తీసుకొచ్చారు. అక్కడ ఉన్న మొత్తం రాయబార కార్యాలయ ఉద్యోగులను ఈ నెల 11, 12 తేదీల్లో ప్రత్యేక విమానాల ద్వారా తీసుకొచ్చారు. కాబుల్‌ను తాలిబన్లు ఆక్రమించిన తరువాత కూడా మరో 180 మందిని తెచ్చారు. ఇంకా అక్కడ చిక్కుకున్న భారతీయులను తీసుకురావడానికి స్థానిక అధికారులు, అమెరికా భద్రత దళాల సహకారం కోసం ప్రయత్నాలు చేస్తున్నారు. విమానాలు దిగడానికి అనుమతి లభిస్తేనే ఇది సాధ్యం కానుండడంతో ఆ దిశగా సంప్రదింపులు జరుపుతున్నారు. అఫ్గాన్‌ పరిస్థితిపై బ్రిటన్‌ విదేశాంగ మంత్రి డొమినిక్‌ రాబ్‌తో జైశంకర్‌ చర్చలు జరిపారు. శరణార్థులకు ఆశ్రయం కల్పించడం, తదితర విషయాల్లో కలిసి పనిచేయాలని నిర్ణయించారు.

ఆకలి కేకలు తప్పవు: ఐరాస

అనిశ్చితి పరిస్థితుల కారణంగా అఫ్గాన్‌లో ఆకలి కేకలు తప్పవని ఐక్యరాజ్యసమితి హెచ్చరించింది. కనీసం 1.40 కోట్ల మంది తీవ్రమైన ఆకలి బాధను ఎదుర్కొంటారని తెలిపింది. ప్రపంచ ఆహార కార్యక్రమం డైరెక్టర్‌ మేరీ ఎల్లెన్‌ మెక్‌ గ్రోర్తీ మాట్లాడుతూ ‘‘కరవు కారణంగా దేశంలో 40 శాతం పంటలు పోయాయి. పెద్ద సంఖ్యలో పశువులు చనిపోయాయి. తాలిబన్ల రాకతో వేలాది మంది చెల్లాచెదురయ్యారు. శీతకాలం కూడా సమీపిస్తుండడంతో పంటలు వేయడానికి అనువైన సమయం కూడా కాదు. దీంతో ఆహార సంక్షోభం ఏర్పడనుంది. ఆహారం అందించడానికి పరుగు మొదలవాలి’’ అని వ్యాఖ్యానించారు. 



రుణాలు ఇవ్వం: ఐఎంఎఫ్‌

అఫ్గానిస్థాన్‌కు ప్రస్తుతం ఎలాంటి రుణాలు ఇవ్వబోమని అంతర్జాతీయ ద్రవ్య నిధి (ఐఎంఎఫ్‌) తెలిపింది. కొత్త ప్రభుత్వాన్ని అన్ని దేశాలు గుర్తించి, స్పష్టత వచ్చే వరకు ఆర్థిక సాయంపై ఎలాంటి నిర్ణయాలు తీసుకోబోమని పేర్కొంది.

రహస్య సంభాషణలు కొనసాగించాం: రష్యా

తాలిబన్లతో దీర్ఘకాలంగా సంబంధాలు కొనసాగించామని, అందుకే ఇప్పుడు వారి మద్దతు పొందామని రష్యా తెలిపింది. రష్యా విదేశాంగ మంత్రి సెర్గీ లవ్‌రోవ్‌ గురువారం విలేకరులతో మాట్లాడుతూ ‘‘తాలిబన్లతో గత ఏడేళ్లుగా రహస్య సంభాషణలు కొనసాగించాం. అందుకే వారి మద్దతు పొందుతున్నాం. కాబుల్‌ను వారు ఆక్రమించుకున్నప్పుడు అన్ని దేశాలూ రాయబార కార్యాలయాలను మూసివేశాయి. మేం మాత్రం అలా చేయలేదు. మా రాయబారి వెళ్లి వారితో మాట్లాడారు. కార్యాలయానికి భద్రత కల్పిస్తామని వారు హామీ ఇచ్చారు’’ అని చెప్పారు. ‘‘ఫరవాలేదు.. మంచి కుర్రాళ్లే’’ అని తాలిబన్లను ఉద్దేశించి కాబుల్‌లో రష్యా రాయబారి దిమిత్రీ ఝిర్నోవ్‌ వ్యాఖ్యానించడం గమనార్హం.

గుర్తింపు ఇవ్వడంలో తొందరపడం

తాలిబన్ల ప్రభుత్వానికి గుర్తింపు ఇవ్వడంలో తొందరపడబోమని రష్యా విదేశాంగ మంత్రి చెప్పారు. మొత్తం అఫ్గాన్‌ వారి ఆధ్వర్యంలోకి రాలేదన్న విషయాన్ని తాలిబన్లు గుర్తించాలని తెలిపారు. అందువల్ల అన్ని రాజకీయ పార్టీలతో చర్చలు జరిపి, శాంతి నెలకొల్పాలని సూచించారు.
ప్రపంచానికి ఉగ్రవాదుల ముప్పు
బ్రిటన్‌ రక్షణ మంత్రి హెచ్చరిక

లండన్‌: అఫ్గానిస్థాన్‌ను తాలిబన్లు హస్తగతం చేసుకోవడంతో ప్రపంచ వ్యాప్తంగా ఉగ్రవాద ముఠాలు రెచ్చిపోయే అవకాశం ఉందని బ్రిటన్‌ రక్షణ మంత్రి బెన్‌ వ్యాలెస్‌ హెచ్చరించారు. ముఖ్యంగా అల్‌ఖైదా ముష్కరులు దీనిని అవకాశంగా మలచుకొని బలపడే ప్రమాదం ఉందని తెలిపారు. అభివృద్ధి సాధించలేని దేశాల్లో పేదరికం విజృంభిస్తుందని, ఉగ్రవాదం బలపడడానికి, విస్తరించడానికి ఇదే ప్రధాన వనరుగా మారుతుందన్నారు. ఇస్లామిక్‌ మత తత్వవాదులు అఫ్గానిస్థాన్‌ పరిణామాలను తమ విజయంగా ప్రచారం చేసుకుంటారని, ఇది ఇతర ఉగ్రవాద ముఠాలకు ప్రేరణగా మారుందని అభిప్రాయపడ్డారు. కాబుల్‌ విమానాశ్రయం నుంచి బ్రిటిష్‌ పౌరులు, దౌత్య సిబ్బంది, సహాయపడిన అఫ్గాన్ల తరలింపు కొనసాగుతోందన్నారు. నిత్యం 7 నుంచి 10 వరకు రాయల్‌ ఎయిర్‌ఫోర్స్‌ విమానాలు ఆ పనిలో నిమగ్నమయ్యాయని వెల్లడించారు. 

లోకేష్‌ పాదయాత్రకు దుబాయిలో ఎన్నారైల సంఘీభావం



దుబాయి: తెలుగుదేశం పార్టీ(TDP) జాతీయ ప్రధాన కార్యదర్శి నారా లోకేష్(Nara Lokesh) చేపట్టిన యువగళం(Yuvagalam) పాదయాత్రకు దుబాయిలోని పలువురు ఎన్నారైలు సంఘీభావం ప్రకటించారు. ఈ సందర్భంగా సమావేశం నిర్వహించిన బ్యానర్‌తో ప్రదర్శన  నిర్వహించారు. ఈ సమావేశంలో తెలుగుదేశం జి.సి.సి., పార్టీ నాయకులు కోనేరు సురేష్, తెలుగుదేశం లెజిస్లేటివ్ పార్టీ కార్యదర్శి ఎద్దల విజయ సాగర్, రాజంపేట వ్యవసాయ మార్కెట్ కమిటీ మాజీ అధ్యక్షులు విశ్వేశ్వర రావు, రాజా రవి కిరణ్, డాక్టర్ తులసి, మజ్జి శ్రీనివాస, ఎన్. శ్రీనివాస్, వీరవల్లి వినాయక్, కాల సత్య, పాలా శ్రీను, మురళి తదితరులు పాల్గొన్నారు.

టొరంటోలో అంగ రంగ వైభవంగా ఉగాది ఉత్సవాలు

        

తెలంగాణ కెనడా అసోసియేషన్ (TCA) ఆధ్వర్యంలో ఏప్రిల్ 2న గ్రేటర్‌ టొరంటో నగరంలోని కెనడా తెలుగు, తెలంగాణ వాసులు ఉగాది పండుగను ఘనంగా జరుపుకొన్నారు.  ఈ సంబరాలలో దాదాపు 200 మందికిపైగా తెలుగు వారు పాల్గొన్నారు. వైస్ ప్రెసిడెంట్ మన్నెం శ్రీనివాస్ సతీమణి స్వాతి దీప ప్రజ్వలన చేసి ఉత్సవాలను ప్రారంభించారు. తెలంగాణ కెనడా అసోసియేషన్ అధ్యక్షుడు ఈద రాజేశ్వర్ మాట్లాడుతూ.. కెనడా తెలంగాణ సంఘం ఆధ్వర్యంలో ఉగాది పండగను అత్యంత ఉత్సాహంగా భక్తి శ్రద్ధలతో ఘనంగా జరుపుకొంటూ.. మన తెలుగు సంప్రదాయాలను భావితరాలకు అందజేయడం హర్షణీయమన్నారు.

ఈ సంబరాలు తెలంగాణ కెనడా అసోసియేషన్ ఎగ్గిక్యూటివ్‌ కమిటీ ఆధ్వర్యంలో, బోర్డు ఆఫ్‌ ట్రస్టీస్‌, ఫౌండేషన్‌ కమిటీ  సభ్యుల సహకారంతో జరిగాయి. ‘పిట్స్ బర్గ్’ శ్రీ వెంకటేశ్వర ఆలయం ఆధ్వర్యంలో పూజలు నిర్వహించారు. ప్రముఖ జ్యోతిషులు ధనాలకోట సురేశ్‌ చంద్ర వర్మ (హైదరాబాద్-ఉప్పల్) శ్రోతలకు పంచాంగ పఠనం చేశారు.



ఈ సందర్బంగా ఉగాది పండుగ విశిష్టత తెలుపుతూ.. చిన్నారులతో ఉగాది పచ్చడి చేయు విధానాన్ని చక్కగా వివరించారు. 20 మందికిపైగా చిన్నారులు ప్రదర్శించిన “గజి బిజీ బడి” నాటకం, ట్రేండింగ్ రీల్స్ సహా మరెన్నో సాంస్కృతిక కార్యక్రమాలు ఆకట్టుకున్నాయి. సుమారు 3 గంటల పాటు వర్చువల్‌గా సభికులని అలరించాయి. ఈ కార్యక్రమాలన్నీ స్థానిక తెలుగు వారు ప్రదర్శించటం విశేషం



తెలంగాణ కెనడా అసోసియేషన్ టెక్నికల్ టీం సభ్యులు వెంకట జితేందర్ చక్క, కుమారి రిషిమా గజవాడ, ఈద శివాని, ఈద వైష్ణవి, తాటి సాయి రామ్ ఎలాంటి సాంకేతిక ఇబ్బందులు లేకుండా ఈ కార్యక్రమాన్ని నిర్వహించారు. వర్చువల్‌ ఈవెంట్‌ను రాహుల్ బాలినేని, మానస ఇనగంటి చక్కగా సమన్వయ పరిచారు. ఈ కార్యక్రమంలో జనరల్ సెక్రటరీ దామోదర్ రెడ్డి, బోర్డ్ అఫ్ ట్రస్టీ అధ్యక్షులు సంతోష్ గజవాడ, కల్చరల్ సెక్రటరీ కవిత తిరుమలాపురం, ట్రెజెరర్ నవీన్ ఆకుల, కార్యవర్గసభ్యులు, బోర్డు అఫ్ ట్రస్టీ సభ్యులతోపాటు వ్యవస్థాపక సభ్యులు శ్రీనివాస్ తిరునగరి, కోటేశ్వర రావు చిత్తలూరి దేవేందర్ రెడ్డి గుజ్జుల, విజయ్ కుమార్ తిరుమలాపురం, హరి రాహుల్,  పభ్రాకర్ కంబాలపల్లి, ప్రకాశ్‌ చిట్యాల పాల్గొన్నారు. శ్రీనివాస్ మన్నెం ఇచ్చిన సందేశం ఏ దేశమేగినా ఎందు కాలెడినా వందన సమర్పణతో ఈ కార్యక్రమం విజయవంతంగా ముగిసింది.







ఎన్నారైలకు RBI గుడ్‌న్యూస్‌.. విదేశాల నుంచీ బిల్‌ పేమెంట్స్‌!



ముంబయి: ఉద్యోగం కోసం దేశం కాని దేశం వెళుతుంటారు కొందరు. వృద్ధాప్యంలో ఉన్న వారి తల్లిదండ్రులు స్వదేశంలో నివసిస్తుంటారు. వారి ఇంటి కరెంట్‌ బిల్లో, ఇంకోటో చెల్లించాలంటే విదేశాల్లో ఉండే వారికి వీలయ్యేది కాదు. దీంతో బిల్‌ పేమెంట్‌ కోసం స్వదేశంలో ఉన్న తెలిసిన వారినో, స్నేహితులనో ఆశ్రయించాల్సి వచ్చేది. ఇలాంటి వెతలు త్వరలో తొలగిపోనున్నాయి. ఎన్నారైల కోసం ఆర్‌బీఐ కొత్త సదుపాయం తీసుకొస్తోంది. భారత్‌ బిల్‌ పేమెంట్‌ సిస్టమ్‌ (Bharat Bill Payment System) ద్వారా బిల్లు పేమెంట్స్‌ చేసే సౌకర్యం కల్పించనున్నట్లు తెలిపింది. త్వరలో దీన్ని అందుబాటులోకి తీసుకురాననున్నట్లు ఆర్‌బీఐ గవర్నర్‌ శక్తికాంత దాస్‌ శుక్రవారం ప్రకటించారు.

భారత్‌ బిల్‌ పేమెంట్స్‌ సిస్టమ్‌ ఇప్పటి వరకు భారత్‌కే పరిమితమైందని, ఇకపై దీన్ని భారత్‌ వెలుపల వినియోగించే సదుపాయం తీసుకొస్తున్నట్లు శక్తికాంత దాస్‌ పేర్కొన్నారు. స్వదేశంలో ఉన్న కుటుంబ సభ్యులకు సంబంధించి యుటిలిటీ బిల్‌ పేమెంట్స్‌, ఎడ్యుకేషన్‌ ఫీజులు వంటివి చెల్లించేందుకు ఈ సదుపాయం కల్పిస్తున్నట్లు పేర్కొన్నారు. ముఖ్యంగా వృద్ధాప్యంలో ఉన్న తల్లిదండ్రులు కలిగిన ఎన్నారైలకు ఇది ఉపయోగపడుతుందని తెలిపారు. దీనికి సంబంధించి త్వరలోనే తగిన ఆదేశాలు జారీ చేస్తామని ఆర్‌బీఐ పేర్కొంది. భారత్‌ బిల్‌పేమెంట్‌ సిస్టమ్‌లో సుమారు 20 వేల మంది బిల్లర్లు భాగస్వాములుగా ఉన్నారు. నెలకు 8 కోట్ల లావాదేవీలు జరుగుతున్నాయి.

Natasha Perianayagam: ఆమె ప్రపంచంలోనే అత్యంత తెలివైన విద్యార్థిని



ఇంటర్నెట్‌డెస్క్: ఇండో అమెరికన్‌ (Indian American) విద్యార్థిని నటాషా పెరియనాయగమ్‌ (Natasha Perianayagam) అద్భుత ఘనత సాధించింది. ప్రపంచంలోనే అత్యంత తెలివైన విద్యార్థుల జాబితా (world’s brightest Student)లో చోటు సంపాదించింది. అమెరికాలోని జాన్స్‌ హాప్‌కిన్స్‌ (Johns Hopkins) యూనివర్సిటీకి చెందిన సెంటర్‌ ఫర్‌ టాలెంటెడ్‌ యూత్‌ (సీటీవై) ఆధ్వర్యంలో నిర్వహించిన పోటీల్లో నటాషా అద్భుత ప్రతిభ కనబరిచింది. ప్రపంచ వ్యాప్తంగా 76 దేశాల నుంచి 15,300కి పైగా విద్యార్థులు ఈ పోటీ పరీక్షల్లో పాల్గొనగా కేవలం 27శాతం కంటే తక్కువ మంది మాత్రమే అర్హత సాధించారు. అందులో నటాషా  ప్రథమ స్థానంలో నిలిచింది.

ప్రపంచ వ్యాప్తంగా అత్యంత చురుకైన విద్యార్థులను, తమ వయస్సు కంటే ఎక్కువ తెలివితేటలు కలిగిన వారిని వెలికి తీసేందుకు సీటీవై ప్రతి ఏడాదీ విభిన్న పరీక్షలు నిర్వహిస్తుంటుంది. న్యూజెర్సీలోని ఫ్లోరెన్స్‌ స్కూల్‌లో చదువుతున్న నటాషా 2021లో నిర్వహించిన పరీక్షల్లోనూ పాల్గొని తన ప్రతిభ చాటింది. అప్పటికి ఐదో గ్రేడ్‌ (ఐదో తరగతి) చదువుతున్న ఆమె.. ఎనిమిదో తరగతి విద్యార్థి స్థాయి ప్రతిభ చూపింది. వెర్బల్‌, క్వాంటిటేటివ్‌ విభాగాల్లో 90 శాతం స్కోర్‌ చేసింది. అరుదైన గౌరవాన్ని సాధించింది.

తాజాగా మరోసారి సీటీవై నిర్వహించిన పరీక్షల్లో నటాషా తన ప్రతిభతో మరో మెట్టు ఎక్కింది. గతంలో తెలివైన విద్యార్థుల జాబితాలో చోటు దక్కించుకున్న ఆమె.. తాజాగా ప్రథమ స్థానంలో నిలిచింది. స్కాలాస్టిక్‌ ఆప్టిట్యూట్‌ టెస్ట్‌ (ఎస్‌ఏటీ),ఏటీసీ, పరీక్షల్లో అద్భుతంగా స్కోర్‌ చేసినట్లు హాప్‌కిన్స్‌ యూనివర్సిటీ ఓ ప్రకటన విడుదల చేసింది. అందరికంటే ఎక్కువగా స్కోర్‌ చేసినట్లు వర్సిటీ అధికారులు పేర్కొన్నారు. ‘‘ఇది విద్యార్థులు ఒక పరీక్షలో సాధించిన విజయాన్ని గుర్తించడం మాత్రమే కాదు. నేర్చుకోవాలనే పట్టుదల, ఆసక్తితో వయస్సు కంటే మించిన జ్ఞానాన్ని సంపాదించారు. దానిని మనమంతా గుర్తించాలి’’ అని సీటీవై ఎగ్జిక్యూటివ్‌ డైరెక్టర్‌  షెల్టాన్‌ తెలిపారు. తమిళనాడు రాజధాని చెన్నైకి చెందిన నటాషా తల్లిదండ్రులు ఉద్యోగ రీత్యా అమెరికాలో స్థిరపడ్డారు. నటాషాకు బొమ్మలు గీయడమన్నా, పుస్తకాలు చదవడమన్నా మహా ఇష్టమట.

TANA: ‘తానా’ వితరణ బుగ్గిపాలు.. మంటల్లో కొవిడ్‌ సామగ్రి



విశాఖపట్నం (గాజువాక), న్యూస్‌టుడే: కొవిడ్‌ నేపథ్యంలో ప్రజలకు పంపిణీ చేసేందుకు వీలుగా తెలుగు అసోసియేషన్‌ ఆఫ్‌ నార్త్‌ అమెరికా (తానా) సేకరించి పంపించిన సుమారు రూ. 11 కోట్ల విలువైన రక్షణ సామగ్రి మంటల్లో కాలిపోయింది. విశాఖపట్నం పెదగంట్యాడలో శ్రావణి షిప్పింగ్‌ గోదాములో బుధవారం సాయంత్రం జరిగిన అగ్నిప్రమాదంలో శానిటైజర్లు, గ్లౌజులు, మాస్క్‌లు, ఇతర సామగ్రి దగ్ధమయ్యాయి. గతేడాది డిసెంబరులో కెనడా నుంచి రెడ్‌క్రాస్‌ సొసైటీ ద్వారా సామగ్రి దిగుమతి చేసుకున్నట్లు సొసైటీ రాష్ట్ర ఛైర్మన్‌ శ్రీధర్‌రెడ్డి తెలిపారు. రాష్ట్రవ్యాప్తంగా ఆరోగ్య కేంద్రాలకు గవర్నర్‌ చేతుల మీదుగా పంపిణీకి ఏర్పాట్లు చేస్తున్న సమయంలో ఈ ప్రమాదం జరగడం బాధాకరమని ఆవేదన వ్యక్తం చేశారు. సరకు తీసుకురావడానికి, ఇక్కడ గోదాములో భద్రపరచడానికి అవసరమైన అనుమతుల్లో జాప్యం వల్ల పంపిణీ ఆలస్యమైందన్నారు. ఈ విషయాన్ని తానా సభ్యుల దృష్టికి తీసుకెళ్లామని ఆయన చెప్పారు.

‘తాల్‌’ ఆధ్వర్యంలో ఘనంగా ఉగాది వేడుకలు



లండన్‌: తెలుగు అసోసియేషన్ ఆఫ్ లండన్ (తాల్) ఆధ్వర్యంలో ఉగాది 2022 వేడుకలు ఘనంగా నిర్వహించారు. ఏప్రిల్ 30న లండన్‌లోని నవనాథ్ సెంటర్‌లో నిర్వహించిన వేడుకల్లో లండన్, పరిసర ప్రాంతాల్లో నివసిస్తున్న తెలుగువారు భారీ సంఖ్యలో పాల్గొన్నారు. ఈ కార్యక్రమానికి ముఖ్య అతిథిగా సినీ నటుడు తనికెళ్ల భరణి హాజరయ్యారు. ఈ సందర్భంగా ఆయన  తన జీవిత విశేషాలను సభకు వచ్చిన వారితో పంచుకున్నారు. యూకేలో తెలుగు సంస్కృతిని పరిరక్షించడంలో ‘తాల్‌’ చేస్తున్న కృషిని కొనియాడారు. ‘తాల్‌’ వార్షిక పత్రిక ‘మా తెలుగు’ సావనీర్‌ను భరణి ఆవిష్కరించారు. ఈ కార్యక్రమంలో కరోనా వల్ల ప్రాణాలు కోల్పోయిన వారికి నిమిషం పాటు మౌనం పాటించారు. ఈ సందర్భంగా ప్రముఖ తెలుగు గేయ రచయిత ‘సిరివెన్నెల’ సీతారామశాస్త్రికి ‘తాల్‌’ ప్రత్యేకంగా నివాళులర్పించింది. తనికెళ్ల భరణి తన ప్రసంగంలో ‘సిరివెన్నెల’ కవితా ప్రయాణం సాహితీ ప్రపంచంలో చిరస్థాయిగా నిలుస్తుందని కొనియాడారు.  



‘జబర్దస్‌’ ఆర్టిస్టులు రాంప్రసాద్, రోహిణి, భాస్కర్ యాంకరింగ్‌తో ప్రేక్షకులను అలరించారు. నేపథ్య గాయకులు ధనుంజయ్‌, దామిని తమ గాత్రంతో  మైమరిపించారు. తెలుగు నవలా రచయిత నరేంద్ర మధురాంతకం మాట్లాడుతూ.. యూకేలో తెలుగు సంస్కృతిని పరిరక్షించడంలో ‘తాల్‌’ చేస్తున్న కృషిని కొనియాడారు. నల్గొండ గద్దర్‌గా ప్రసిద్ధి చెందిన ప్రముఖ జానపద గాయకుడు కాసాల నర్సన్న ‘తాల్’ కోసం ప్రత్యేక పాటను పాడారు. అలాగే ‘ఆర్‌ఆర్‌ఆర్‌’ సినిమాలోని ‘కొమురం భీముడో’ పాటను తనదైన శైలిలో పాడి ప్రేక్షకులను ఆకట్టుకున్నారు. భారత హైకమిషన్ రెండవ కార్యదర్శి సంజయ్ కుమార్ నరేంద్రను ఈ కార్యక్రమంలో సత్కరించారు. ప్రత్యేక అతిథులుగా వచ్చిన యూకే పార్లమెంటు సభ్యులు సీమా మల్హోత్రా, వీరేంద్ర శర్మ మాట్లాడుతూ.. తెలుగు భాష, సంస్కృతిని రాబోయే తరాలకు అందించడానికి ‘తాల్‌’ చేస్తున్న కృషిని అభినందించారు.  



కార్యక్రమంలో ‘తాల్‌’ ఛైర్‌పర్సన్ భారతి కందుకూరి, వైస్-ఛైర్మన్‌, కోశాధికారి రాజేష్ తోలేటి, ట్రస్టీలు గిరిధర్ పుట్లూరు, అనిత నోముల, అనిల్ అనంతుల, రవీందర్ రెడ్డి గుమ్మకొండ, నవీన్ గాదంసేతి, కస్తూరి కిశోర్ పాల్గొన్నారు. ఈ కార్యక్రమానికి సమన్వయకర్తగా వ్యవహరించిన రవి సబ్బా సహకారంతో వేడుకలను విజయవంతంగా నిర్వహించారు. వేడుకలకు ముఖ్య స్పాన్సర్‌లుగా శుభోదయం గ్రూప్, లియో గ్లోబల్ సర్వీసెస్, మార్ట్‌గేజ్ అవెన్యూ, శక్తి క్యాష్ అండ్‌ క్యారీ తదితరులు వ్యవహరించారు. 







US: అమెరికాలో ఇన్‌సైడర్‌ ట్రేడింగ్‌.. కోట్లు కొల్లగొట్టిన తెలుగు వ్యక్తులు..!



న్యూయార్క్‌: ఇన్‌సైడర్‌ ట్రేడింగ్‌కు పాల్పడి కోట్ల రూపాయలు ఆర్జించిన ఆరోపణలపై అమెరికాలో ఏడుగురు భారత సంతతి వ్యక్తులపై ఫెడరల్‌ అధికారులు అభియోగాలు నమోదు చేశారు. ఈ స్కీమ్‌ ద్వారా వీరు మిలియన్ డాలర్ల లాభం పొందినట్లు పేర్కొన్నారు. రెండేళ్ల క్రితం వీరు ఈ మోసానికి పాల్పడగా.. ఆలస్యంగా వెలుగులోకి వచ్చింది.

భారత సంతతికి చెందిన హరి ప్రసాద్‌ సూరి, లోకేశ్ లగుడు, చోటు ప్రభుతేజ్‌ పులగం ముగ్గురు స్నేహితులు. శాన్‌ఫ్రాన్సిస్కోకు చెందిన క్లౌడ్‌ కంప్యూటింగ్‌ కమ్యూనికేషన్స్‌ కంపెనీ ‘ట్విలియో’లో పనిచేస్తున్నారు. 2020లో హరి ప్రసాద్‌ ట్విలియో కంపెనీ భవిష్యత్‌ ప్రణాళికకు సంబంధించిన రహస్య సమాచారాన్ని తన క్లోజ్‌ ఫ్రెండ్ అయిన దిలీప్‌ కుమార్‌ రెడ్డికి చేరవేశాడు. అలాగే లోకేశ్‌ కూడా తన గర్ల్‌ఫ్రెండ్‌, మరో స్నేహితుడు అభిషేక్‌కు కంపెనీ విషయాలను చెప్పాడు. ప్రభుతేజ్‌ తన సోదరుడు చేతన్‌ ప్రభుకు తెలిపాడు. అలా కంపెనీ సమాచారమందుకున్న వారు ట్విలియో ఆప్షన్స్‌లో విజయవంతంగా ట్రేడింగ్‌ చేశారు.

2020 మార్చిలో హరిప్రసాద్‌, లోకేశ్‌, ప్రభు తేజ్‌ ట్విలియో రెవెన్యూకు సంబంధించిన  డేటా బేస్‌లను యాక్సెస్‌ చేశారు. దీని ద్వారా కంపెనీ కస్టమర్ల సమాచారాన్ని తెలుసుకున్నారు. కొవిడ్‌ మహమ్మారి సమయంలో ట్విలియో కంపెనీ ఉత్పత్తులు, సేవల వినియోగం పెరిగినట్లు గుర్తించారు. ఈ వివరాలతో కంపెనీ త్రైమాసిక ఫలితాల్లో వెల్లడిస్తే కచ్చితంగా ట్విలియో షేర్ల ధర పెరుగుతుందని గ్రహించారు. ఇదే విషయాన్ని ఈ ముగ్గురు తమ స్నేహితులు, బంధువులకు చేరవేశారు.

దీంతో.. ట్విలియో త్రైమాసిక ఫలితాలు వెల్లడించడానికంటే ముందుగానే మిగతా నలుగురు బ్రోకరేజ్‌ ఖాతాల ద్వారా ట్విలియో ఆప్షన్లు, స్టాక్‌ల్లో భారీగా పెట్టుబడులు పెట్టారు. 2020 మే 6న ట్విలియో త్రైమాసిక ఫలితాలను వెల్లడించడం, కంపెనీ షేర్లు పెరగడం చకచకా జరిగిపోయాయి. అయితే అనుమానం వచ్చిన సెక్యూరిటీస్‌ అండ్‌ ఎక్స్ఛేంజ్‌ కమిషన్‌ ఆరా తీయగా.. ఈ మోసం బయటపడింది.

ఇన్‌సైడర్‌ ట్రేడింగ్‌ ద్వారా ఈ ఏడుగురు 1 మిలియన్‌ డాలర్‌కు పైగా అక్రమ లాభార్జన పొందినట్లు దర్యాప్తులో తేలింది. ఇందుకోసం ఈ ఏడుగురు ఓ ప్రైవేటు చాట్‌ ఛానల్‌ను రూపొందించుకుని, అందులో తెలుగులో మాట్లాడుకున్నట్లు తెలిసింది. కమిషన్‌ ఫిర్యాదు మేరకు ఫెడరల్‌ అధికారులు వీరిపై అభియోగాలు నమోదు చేశారు. 

జర్మనీలో అట్టహాసంగా ఎన్టీఆర్‌ శతజయంతి, మినీ మహానాడు



ఇంటర్నెట్‌డెస్క్‌: విశ్వవిఖ్యాత నట సార్వభౌముడు ఎన్టీఆర్‌ శతజయంతి, మినీ మహానాడు వేడుకలను జర్మనీలోని ఫ్రాంక్‌ఫర్ట్‌లో అట్టహాసంగా నిర్వహించారు. తెదేపా-జర్మనీ ఆధ్వర్యంలో 2018 నుంచి నాలుగు మినీ మహానాడు కార్యక్రమాలు నిర్వహించగా మే 29న ఐదోసారి మినీ మహానాడు జరిగింది. కార్యక్రమంలో భాగంగా తొలుత ఎన్టీఆర్‌కు నివాళులర్పించారు. ఈ సందర్భంగా నీలిమ కూడితిపూడి గీసిన తారకరాముడి చిత్రపటం అందర్నీ ఎంతగానో ఆకట్టుకుంది. వచ్చే ఏడాదిలో చేపట్టనున్న కార్యక్రమాలకు సంబంధించిన తీర్మానాలను మినీ మహానాడులో ప్రవేశపెట్టారు.



మినీ మహానాడును ఉద్దేశించి తెదేపా సీనియర్‌ నేత, పీఏసీ ఛైర్మన్‌ పయ్యావుల కేశవ్‌, తెదేపా జాతీయ అధికార ప్రతినిధి, తెలంగాణ తెలుగు మహిళ అధ్యక్షురాలు జ్యోత్స్న తిరునగరి వర్చువల్‌గా హాజరై మాట్లాడారు. 2024లో ఏపీలో తెదేపా అధికారంలోకి వచ్చేలా అందరూ కృషి చేయాలని కోరారు. చంద్రబాబు సీఎంగా ఉన్న సమయంలో జరిగిన అభివృద్ధి, ప్రస్తుతం జగన్‌ అరాచక పాలనను వివరించారు. జర్మనీ తెదేపా కోర్‌కమిటీ సభ్యులు మాట్లాడుతూ పార్టీ అభివృద్ధికి అన్ని విధాలుగా సహాయ సహకారాలు అందిస్తామని చెప్పారు. అనంతరం సభ్యులతో పసుపు ప్రతిజ్ఞ చేయించారు. చంద్రబాబు సీఎంగా ఉన్న సమయంలో విదేశీవిద్య పథకం ద్వారా ఉన్నత విద్యను అభ్యసించి అక్కడే ఉద్యోగాలు పొందిన విషయాన్ని నేతలు ఈ సందర్భంగా గుర్తుచేసుకున్నారు. 



తెదేపా జర్మనీ విభాగంలో ముఖ్యసభ్యులుగా ఉన్న శ్రీకాంత్‌, పవన్‌ కుర్రా, శివ, సుమంత్‌ కొర్రపాటి, అనిల్‌ మిక్కలినేని, టిట్టు మద్దిపట్ల, నరేశ్‌ కోనేరు, వంశీకృష్ణ దాసరి, వెంకట్‌ కాండ్ర తదితరులు ఈ కార్యక్రమాన్ని నిర్వహించారు. ఈ మినీ మహానాడుకు జర్మనీలోని పలు ప్రాంతాల్లో ఉన్న తెదేపా కుటుంబసభ్యులు పెద్ద సంఖ్యలో హాజరయ్యారు.



అమెరికాలో ఎన్టీఆర్‌ విగ్రహాన్ని ఏర్పాటు చేయనున్న  నార్త్‌అమెరికా సీమాంధ్ర అసోసియేషన్‌



ఇంటర్నెట్‌డెస్క్‌: దివంగత నందమూరి తారక రామారావు శతాబ్ది ఉత్సవాల సందర్భంగా న్యూజెర్సీలోని ఎడిసన్‌ పట్టణంలో ఆయన విగ్రహాన్ని ఏర్పాటు చేయనున్నారు. ఈ మేరకు భూమిని కేటాయించడానికి ఎడిసన్ పట్టణ మేయర్‌ సమ్మతి తెలిపారని నార్త్‌ అమెరికా సీమాంధ్ర అసోసియేషన్‌ (ఎన్‌ఏఎస్‌ఏఏ) వెల్లడించింది. ఎన్టీఆర్‌ విగ్రహాన్ని ఏర్పాటు చేయాలంటూ భారతీయ చలనచిత్రం రంగంలో ప్రముఖ నిర్మాత టీజీ విశ్వప్రసాద్‌ ప్రతిపాదించారు. దీనికి యూఎస్‌లోని లక్షలాదిమంది అభిమానులు మద్దతు తెలిపారు.తమ ప్రతిపాదనను ఎడిసన్‌ మేయర్‌ సామ్‌ జోషికి తెలియజేయగా అంగీకరించినట్లు ఎన్‌ఏఎస్‌ఏఏ తెలిపింది. మేయర్ సామ్ జోషి ఎడిసన్ నగరంలో భారతదేశానికి  చెందిన మొదటి మేయర్ కావడం ఇంకాస్త కలిసొచ్చింది.

న్యూజెర్సీ గవర్నర్ ఫిల్ మర్ఫీ నియమించిన సాకేత చదలవాడ, కమిషనర్ న్యూజెర్సీ స్టేట్ ఆసియన్ అమెరికన్, కళా కమిటీ సభ్యుడు ఉజ్వల్ కుమార్ కస్తాల, మేయర్‌తో కలిసి భూమిని గుర్తించేందుకు కృషి చేస్తున్నారు. యునైటెడ్ స్టేట్స్‌లోని ప్రభుత్వ స్థలంలో ఎన్టీఆర్ తొలి విగ్రహం ఇదే కానుంది. ముఖ్యమంత్రిగా ఆయన చేసిన సేవా కార్యక్రమాలు, సంస్కరణలను తెలుగు ప్రజలు ప్రతిచోటా గుర్తుంచుకుంటారు. ఇప్పుడు, ప్రభుత్వ స్థలంలో ఆయన విగ్రహం ప్రతిష్ఠించడం ప్రతి భారతీయుడు, ప్రత్యేకించి తెలుగు ప్రజలు గర్వించే విషయమవుతుంది. ఎడిసన్‌లో ఉంటున్నవారే కాకుండా యూఎస్‌లోని పలువురు ఈ కార్యక్రమానికి మద్దతు తెలిపారు. ఇందులో స్వాతి అట్లూరి, నాసా, తానా సంస్థ, ముఖ్యంగా అంజియ చౌదరి (తానా) అధ్యక్షుడు, రవి పొట్లూరి(తానా) 2023 కన్వెన్షన్ చైర్‌కు చెందిన పలువురు వాలంటీర్లు ఉన్నారు.

చాపరాల బాబ్జీకి అమెరికా సంయుక్త రాష్ట్రాల జీవిత సాఫల్య పురస్కారం



డల్లాస్‌: డాక్టర్‌ చాపరాల బాబ్జీ (ఏలూరు)ని అమెరికా సంయుక్త రాష్ట్రాల జీవిత సాఫల్య పురస్కారం వరించింది. అక్టోబరు 15న ఈ పురస్కారాన్ని డల్లాస్‌ మేయర్‌ జాన్‌ ఎరిక్సన్‌, పలువురు సెనెటర్లు అమెరికా అధ్యక్షుడి తరఫున బాబ్జీకి ప్రదానం చేశారు. అమెరికా అభివృద్ధి పథంలో పయనించే విధంగా.. వివిధ రంగాల్లో అంకితభావంతో దీర్ఘకాలంగా స్వచ్ఛంద సేవలు అందించే వారికి అమెరికా అధ్యక్షుడు ఈ అవార్డులు ప్రకటిస్తారు. స్వచ్ఛంద సేవలు చేసే భారతీయ సంతతికి చెందిన పారిశ్రామికవేత్త అరుణ్ అగర్వాల్‌ (డల్లాస్‌), వితరణశీలి, వయోధిక అమెరికన్‌ సైనికులకు ఉపాధి నైపుణ్యాలను అందించడంలోనూ, ఐవి లీగ్ విద్యా సంస్థల(కళాశాలల)లో ప్రవేశ పరీక్షలకు విద్యార్థులకు శిక్షణ అందించడంలోనూ సేవలందిస్తున్న డాక్టర్‌ చాపరాల బాబ్జీ ఈ పురస్కారానికి ఎంపికైన భారతీయుడు కావడం విశేషం. ఏలూరులో కొండా పార్వతీ దేవి థియోసాఫికల్‌ హైస్కూల్‌, సీఆర్‌ రెడ్డి కళాశాల పూర్వ విద్యార్థి అయిన బాబ్జీ ..అమెరికాలో రెండు డాక్టరేట్‌లు పొందారు. ఆయన ఈ పురస్కారానికి ఎంపిక కావటం తెలుగు వారికి గర్వకారణమని పలువురు కొనియాడారు.

అమెరికాలో సీజేఐ జస్టిస్‌ ఎన్‌.వి.రమణకు ఘన స్వాగతం



న్యూయార్క్‌: సుప్రీంకోర్టు ప్రధాన న్యాయమూర్తి (సీజేఐ) జస్టిస్‌ ఎన్‌.వి.రమణ అమెరికా పర్యటనకు వెళ్లారు. ఈ ఉదయం న్యూయర్క్‌ విమానాశ్రయంలో దిగిన ఆయనకు ఘనస్వాగతం లభించింది. భారత్‌ బయోటెక్ అధినేత కృష్ణ ఎల్లా, ఎండీ సుచిత్రా ఎల్లా, భారత కాన్సులేట్ జనరల్ రణ్‌ధీర్ జైశ్వాల్, తానా పూర్వ అధ్యక్షుడు జయ్ తాళ్లూరి, తానా ప్రముఖులు వలివేటి బ్రహ్మాజీ, వాసిరెడ్డి వంశీ, అరవింద్ తదితరులు ఆయనకు ఆహ్వానం పలికారు. ఈ నెల 24న న్యూజెర్సీలో జరిగే తెలుగు కమ్యూనిటీ ఆఫ్‌ నార్త్‌ అమెరికా, 25న వర్జీనియాలో తెలుగు కమ్యూనిటీ ఆఫ్‌ వాషింగ్టన్‌ డీసీ ఆధ్వర్యంలో జరిగే మీట్‌ అండ్‌ గ్రీట్‌ కార్యక్రమాల్లో జస్టిస్‌ ఎన్‌.వి.రమణ పాల్గొంటారు. జులై 1న సీజేఐ గౌరవార్థం మిల్పిటాస్‌లో అసోసియేషన్‌ ఆఫ్‌ ఇండో అమెరికన్స్‌ ఏర్పాటుచేసిన సభలో పాల్గొని ప్రవాస భారతీయులను ఉద్దేశించి ప్రసంగించనున్నారు.







మాతృభాష విషయంలో ‘తానా’ కృషి అభినందనీయం: మన్నవ సుబ్బారావు



ఇంటర్నెట్‌ డెస్క్‌: అమెరికాలోని మినియాపోలిస్‌లో తానా సంస్థ ఆధ్వర్యంలో ‘పాఠశాల.. మన తెలుగు మన పిల్లల కోసం’ కార్యక్రమాన్ని నిర్వహించారు. ఈ సందర్భంగా తెలుగు పాఠశాల పరీక్షలలో ఉత్తీర్ణులైన విద్యార్థులకు అతిథులు సర్టిఫికెట్లు అందజేశారు. తెలుగు పుస్తకాలను పంపిణీ చేశారు. తానా రీజనల్ కోఆర్డినేటర్ సాయి బొల్లినేని అధ్యక్షతన నిర్వహించిన ఈ కార్యక్రమంలో గుంటూరు మిర్చియార్డు మాజీ చైర్మన్ మన్నవ సుబ్బారావు ముఖ్య అతిథిగా హాజరయ్యారు. 

ఈ సందర్భంగా మన్నవ సుబ్బారావు మాట్లాడుతూ.. తెలుగు భాష తియ్యదనం, తెలుగుజాతి గొప్పతనాన్ని అమెరికాలో రుచి చూపించారన్నారు. భాషను భావితరాలకు అందజేసేందుకు తానా చేస్తున్న కృషి అభినందనీయం. భాషను చంపే తరంగా మనం మిగలకూడదు. ఇప్పటికే పాలకుల అనాలోచిత నిర్ణయాలు తెలుగుభాషకు శాపంగా మారాయి. కొన ఊపిరితో కొండెక్కుతున్న తెలుగు భాషను అమెరికాలోని తెలుగువారు బతికిస్తున్నారు. తమ మాతృభాషతో పాటు సంస్కృతి, సంప్రదాయాలను మరచిపోతే ఆ జాతి అంతరిస్తుంది. ఒక జాతి అస్తిత్వాన్ని, ప్రత్యేకతను చాటి చెప్పేది మాతృభాషేనన్న విషయాన్ని అందరూ గుర్తించాలన్నారు.  

సాయి బొల్లినేని మాట్లాడుతూ.. భాష ఒక సాంస్కృతిక వారధి. తరాల మధ్య అంతరం రాకుండా మాతృభాష కాపాడుతుంది. మాతృమూర్తిని, మాతృభాషను, మాతృదేశాన్ని మరువకూడదన్నారు. భాష మానవ సంబంధాలను పెంపొందించి సమాజాన్ని విడిపోకుండా కాపలా కాస్తుందని పేర్కొన్నారు.  

అనంతరం పిల్లలు తెలుగులో చక్కటి గేయాలు, పద్యాలు పాడి ప్రేక్షకులను అలరించారు. ఈ కార్యక్రమంలో తానా పాఠశాల కోఆర్డినేటర్ మాలెంపాటి నాగరాజు, అరవపల్లి వేదవ్యాస్ తదితరులు పాల్గొన్నారు.

అమెరికాలోని మూడు నగరాల్లో ‘WETA’ బతుకమ్మ వేడుకలు



ఇంటర్నెట్‌డెస్క్‌: తెలంగాణ సంస్కృతి, సంప్రదాయాలకు ప్రతీకగా భావించే ‘బతుకమ్మ’ ఉత్సవాలను అమెరికాలో పెద్ద ఎత్తున నిర్వహించేందుకు విమెన్ ఎంపవర్మెంట్ తెలుగు అసోసియేషన్ (WETA ) ఏర్పాట్లు చేస్తోంది. సెప్టెంబర్‌ 25 నుంచి మూడు నగరాల్లో నిర్వహించేందుకు సన్నాహాలు జరుగుతున్నాయి. సెప్టెంబర్‌ 25న వాషింగ్టన్‌ డీసీ, వర్జీనియా.. అక్టోబర్‌ 1న శాన్‌ఫ్రాన్సిస్కోలోని బే ఏరియాలోని సాన్‌ రమోన్‌ నగరం, అక్టోబర్‌ 2న న్యూజెర్సీలో నిర్వహించనున్నట్లు నిర్వాహకులు తెలిపారు. విమెన్ ఎంపవర్మెంట్ తెలుగు అసోసియేషన్ స్థాపించినప్పటి నుంచి ఏటా ఈ బతుకమ్మ వేడుకలను ఘనంగా నిర్వహిస్తున్నట్లు చెప్పారు. ఈ ఏడాది వేడుకలకు ప్రముఖ యాంకర్‌ ఉదయభాను హాజరుకానున్నట్లు తెలిపారు. 

ఉత్సవాల్లో బతుకమ్మ ప్రాశస్త్యం, విశిష్టత, సంబరాల సంస్కృతిని తెలియజేస్తూ కార్యక్రమాలు ఉంటాయని చెప్పారు. ఈ ఉత్సవాల్లో అందరూ పాల్గొని విజయవంతం చేయాలని విమెన్ ఎంపవర్మెంట్ తెలుగు అసోసియేషన్ ప్రెసిడెంట్‌ ఝాన్సీరెడ్డి హనుమాండ్ల, అడ్వైజరీ కౌన్సిల్‌ కో-ఛైర్‌ డాక్టర్‌ అభితేజ కొండా, ప్రెసిడెంట్‌ ఎలెక్ట్‌ శైలజ కల్లూరితో పాటు కోర్‌ కమిటీ సభ్యులు కోరారు.

‘బృహత్తర వాషింగ్టన్‌ తెలుగు సంఘం’ ఆధ్వర్యంలో దీపావళి వేడుకలు



అమెరికా: ‘బృహత్తర వాషింగ్టన్ తెలుగు సాంస్కృతిక సంఘం’ఆధ్వర్యంలో దీపావళి వేడుకలు కనుల పండువగా జరిగాయి. మహమ్మారి కరోనా విలయతాండవం తర్వాత ప్రత్యక్షంగా నిర్వహించిన ఈ వేడుకలో సుమారు 1200 మంది పాల్గొన్నారు. పూర్తి నిబంధనలు పాటిస్తూ నిర్వాహకులు ఈ కార్యక్రమాన్ని ద్విగిజయంగా కొనసాగించారు. 

ఈ నెల 13న సాయంత్రం 4 గంటల నుంచి దీపావళి వేడకలు ప్రారంభమయ్యాయి. సినీ నటి లయ, గాయని సుమంగళి ప్రత్యేక ఆకర్షణగా నిలిచారు. చిన్నారుల కేరింతలు, మహిళలు సంప్రదాయ వస్త్ర ధారణతో ఎటుచూసినా పండుగ వాతావరణం కనిపించింది. తెలుగు కట్టు, బొట్టు, దీపావళి పండుగ, సంప్రదాయాన్ని కళ్లకు కట్టినట్లు చిన్నారులు   తమ నృత్య ప్రదర్శనతో చూపించారు. ఈ సందర్భంగా ఈ కార్యక్రమానికి వచ్చిన వారు కరతాళ ధ్వనులతో అభినందించారు. పలు సాంస్కృతిక కార్యక్రమాలు వీక్షకులను ఆకట్టుకున్నాయి. మహిళల ఫ్యాషన్ షో ఎంతో అలరించింది. ఈ సందర్భంగా చిన్నారులకు "చిత్ర లేఖనం" నిర్వహించారు. 



50 సంవత్సరాలుగా ఈ సంస్థ నిర్విరామంగా తెలుగు భాష, సంస్కృతిని ప్రతి తరానికి దగ్గర చేస్తూ, కరోనా ఆపత్కాల సమయంలో అమెరికా, ఇండియాలో కూడా అనేక  సామాజిక సేవా కార్యక్రమాలను చేపట్టిందని పలువురు గుర్తుచేశారు. ఈ సందర్భంగా ‘బృహత్తర వాషింగ్టన్‌ తెలుగు సాంస్కృతిక సంఘం’ అధ్యక్షురాలు సాయిసుధ పాలడుగు మాట్లాడుతూ తమ సంస్థకూ సామాజిక బాధ్యత కూడా ఒక భాగమని, ఇక ముందూ దీన్ని కొనసాగిస్తామని అన్నారు. ఈ సంస్థకు వెన్నంటి నిలుస్తున్న దాతలను, ఆదరిస్తున్న సభ్యులకు ఆమె కృతజ్ఞతలు తెలిపారు. సహ సంస్థలైన తానా, ఆటా, టీడీఎఫ్, కాట్స్ పెద్దలు కూడా ఈ కార్యక్రమానికి హాజరై దీపావళి శుభాకాంక్షలు తెలిపారు. 



ఈ దీపావళి వేడుకల్లో భాగంగా చిన్నారుల ప్రాతినిధ్యంతో చేపట్టిన ‘చేతనా ఫౌండేషన్’ కు అద్భుత స్పందన లభించింది. ప్రతి ఒక్కరూ సేవా గుణం అలవర్చుకోవాలని, సామాజిక బాధ్యతగా భావించాలని నిర్వాహకులు తెలిపారు. ఈ కార్యక్రమంలో సంస్థ పెద్దలు, కార్యవర్గ సభ్యులు పాల్గొని తెలుగు వారందరికీ శుభాకాంక్షలు తెలిపారు.

ఇండియా డే పరేడ్‌లో పాల్గొన్న అమెరికా తెలుగు అసోసియేషన్



న్యూయార్క్: ఫెడరేషన్ ఆఫ్ ఇండియన్ అసోసియేషన్స్(ఎఫ్ఐఏ) ఆధ్వర్యంలో న్యూయార్క్‌లో నిర్వహించిన ఇండియా డే పరేడ్‌లో అమెరికా తెలుగు అసోసియేషన్(ఆటా) పాల్గొంది. భారత్‌కు ప్రాతినిధ్యం వహిస్తూ.. గ్రాండ్ మార్షల్ హోదాలో ఐకాన్ స్టార్ అల్లు అర్జున్ తన సతీమణి స్నేహతో కలిసి ఈ కార్యక్రమానికి హాజరుకావడం విశేషం. ఆటా న్యూజెర్సీ ప్రాంతీయ సమన్వయకర్త సంతోష్‌రెడ్డి  కోరం, జంబుల విలాస్‌రెడ్డి ఈ కార్యక్రమం విజయవంతం కావడంలో కీలక పాత్ర పోషించారు. ఈ సందర్భంగా ఆటా అధ్యక్షుడు భువనేశ్‌రెడ్డి బుజాల మాట్లాడుతూ.. ఆటా తరఫున భారత దేశ ప్రజలకు స్వతంత్ర దినోత్సవ శుభాకాంక్షలు తెలిపారు. ఆటా మాజీ ప్రెసిడెంట్ పరమేష్ భీంరెడ్డి, పరశురామ్ పిన్నపురెడ్డి మాట్లాడుతూ.. న్యూయార్క్, న్యూజెర్సీ తదితర ప్రాంతాల నుంచి దాదాపు ఐదు లక్షల మంది ఈ కార్యక్రమాన్ని వీక్షించేందుకు తరలివచ్చినట్లు పేర్కొన్నారు.



శరత్ వేముల, రఘువీర్ రెడ్డి, సుధాకర్ పెర్కారీ, విజయ్ కుందూరు, శ్రీనివాస్ దార్గుల, మహేందర్ ముసుకు, వినోద్ కోడూరు, రాజ్ చిలుముల, సంతోష్ రెడ్డి, ప్రదీప్ కట్ట, జంబుల విలాస్ రెడ్డి ఈ కార్యక్రమాన్ని విజయవంతం చేయడంలో దోహదపడ్డారు. భారతదేశ సంస్కృతిని ప్రతిబింబించేలా ఇషాని రెడ్డి, రిషిత జంబుల, అయాన్ రెడ్డి తుమ్మల, మాన్వి మైకా తదితరుల సాంస్కృతిక కార్యక్రమాలు ఆకట్టుకున్నాయి. రామ్ వేముల, లక్ష్మణ్ రెడ్డి అనుగు, శ్రీకాంత్ రెడ్డి తుమ్మల, వంశీ యంజాల, ప్రొఫెసర్ రాజశేఖర్ వంగపటి, శ్రీధర్ నాగిరెడ్డి, వేణు నక్షత్రం, నందిని దార్గుల, అనురాధ చిలుముల, వాణి అనుగు, మహేందర్ ముసుకు, వినోద్ కోడూరు, రఘు రెడ్డి, సుధాకర్ పెర్కారీ, ప్రదీప్ కట్ట, జంబుల విలాస్ రెడ్డి తదితరులు ఈ కార్యక్రమంలో పాల్గొన్నారు.

US Consulate Building: ఇక చకచకా అమెరికా వీసాలు

హైదరాబాద్‌లో అమెరికన్‌ కాన్సులేట్‌కు సొంతగూడు

నవంబరులో ప్రారంభం  

నిర్మాణ వ్యయం రూ. 2,251 కోట్లు



ఈనాడు, హైదరాబాద్‌: అదో మహా సౌధం.. శత్రు దుర్భేద్యం.. పచ్చదనానికి పెద్దపీట.. 12.2 ఎకరాల ప్రాంగణం. రూ. 2,251 కోట్ల నిర్మాణ వ్యయం.. హైదరాబాద్‌లోని అమెరికన్‌ కాన్సులేట్‌ సొంత భవన సముదాయం ప్రత్యేకతలివి. ఈ ఏడాది నవంబరు నుంచి సొంత ప్రాంగణంలో కార్యకలాపాలు నిర్వహించేందుకు ఏర్పాట్లు జరుగుతున్నాయి. దీనివల్ల వీసా అపాయింట్‌మెంట్స్‌ సంఖ్య, ఇంటర్వ్యూ కేంద్రాల (విండోస్‌) సంఖ్య పెరగనుంది. వీసా ఆమోదం తరవాత పాస్‌పోర్టు తిరిగి ఇచ్చే వ్యవధి మరింత తగ్గనుంది. హైదరాబాద్‌లోని పాయిగా ప్యాలెస్‌లో 2008 నుంచి ఈ కాన్సులేట్‌ కార్యకలాపాలు జరుగుతున్నాయి. నానక్‌రాంగూడలో సొంత భవన నిర్మాణానికి రాష్ట్ర ప్రభుత్వం 12.2 ఎకరాల స్థలాన్ని కేటాయించింది. మూడేళ్లుగా సాగుతున్న నిర్మాణ పనులు త్వరలో పూర్తి కానున్నాయి. దీని గురించి హైదరాబాద్‌లోని అమెరికన్‌ కాన్సులేట్‌ అధికార ప్రతినిధి డేవిడ్‌ మోయర్‌ ‘ఈనాడు’ అడిగిన ప్రశ్నలకు సమాధానాలిచ్చారు.  

కొత్త ప్రాంగణం వల్ల వీసా దరఖాస్తుదారులకు ఎలాంటి ప్రయోజనాలు కలుగుతాయి?  

ఇంటర్వ్యూ కేంద్రాలు అదనంగా 40 వరకు పెరుగుతాయి. ఇంటర్వ్యూల కోసం అనుమతించే దరఖాస్తుదారుల సంఖ్య కూడా పెరుగుతుంది. వీసా జారీ ప్రక్రియను మరింత వేగంగా పూర్తి చేసేందుకు 225 డెస్క్‌లు ఏర్పాటు చేస్తున్నాం. దరఖాస్తుదారుల కోసం సదుపాయాలు విస్తరిస్తాం.

మూడేళ్లుగా నిర్మాణం సాగుతోంది కదా?

అమెరికా నిర్మాణ రంగ ప్రమాణాల మేరకు జరుగుతోంది. అమెరికా డిపార్ట్‌మెంట్‌ ఆఫ్‌ స్టేట్‌ ఓవర్సీస్‌ బిల్డింగ్స్‌ ఆపరేషన్‌ విభాగం నమూనాల నుంచి నిర్మాణ ప్రమాణాల వరకు అన్నింటినీ సూక్ష్మంగా పరిశీలిస్తుంది.  సాధారణ భవనం కన్నా 50 శాతం విద్యుత్తు వినియోగం తగ్గేందుకు వీలుగా మెకానికల్‌ వ్యవస్థను ఏర్పాటు చేస్తున్నారు. 81.72 శాతం మేరకు నీటి వినియోగం తగ్గుతుంది. వర్షపు నీటిని అందిపుచ్చుకునేందుకు వీలుగా జల సంరక్షణ వ్యవస్థ ఉంటుంది.

నిర్మాణ వ్యయం ఎంత?

నిర్మాణానికి అమెరికా ప్రభుత్వం రూ. 2,251 కోట్లు ఖర్చు చేస్తోంది. ప్రధాన భవనం 17,917 చదరపు మీటర్ల విస్తీర్ణంలో ఉంటుంది. ఈ ప్రాంగణంలోకి అడుగుపెట్టినప్పటి నుంచి ప్రకృతి సిద్ధమైన పచ్చదనం కనిపిస్తుంది. ఇక్కడ సహజసిద్ధంగా ఉన్న రాళ్లను (డక్కన్‌ రాక్‌ ఫార్మేషన్‌) యథాతథంగా పరిరక్షిస్తున్నాం.

కరోనా తరవాత వీసా ప్రక్రియను వేగవంతం చేశారా?

సాధ్యమైనంత మేరకు వేగవంతం చేస్తున్నాం. వీసా ఇంటర్వ్యూ కోసం ఎంత కాలం వేచి ఉండాలన్నది ప్రతి వారం https://travel.state.gov/content/travel/en/us-visas/visa-informationresources/ wait-times.html వెబ్‌సైట్‌లో అప్‌డేట్‌ చేస్తున్నాం. వేచి ఉండే వ్యవధిని తగ్గించేందుకు ప్రయత్నాలు జరుగుతున్నాయి. 

IN PICS: వర్జీనియాలో వైభవంగా గణేశ్‌ నిమజ్జనోత్సవం



వర్జీనియా: భారతీయులు అత్యంత భక్తిశ్రద్ధలతో జరుపుకొనే అతి ముఖ్యమైన పండుగల్లో వినాయక చవితి ఒకటి. ఏటా జరిగే ఈ వేడుకలను ఇక్కడి ప్రజలతో పాటు విదేశాల్లో నివసించే ప్రవాస భారతీయులూ ఎంతో వైభవంగా జరుపుకొంటారు. అమెరికాలోని వర్జీనియాలో వినాయక చవితి వేడుకలు ఘనంగా నిర్వహించారు. ఈ నెల 10 నుంచి 12వ తేదీ వరకు కొవిడ్‌ నిబంధనలను పాటిస్తూ గణనాథుడికి ప్రత్యేక పూజలు చేశారు. అనంతరం నిర్వహించిన నిమజ్జనోత్సవంలో పలువురు ప్రవాస భారతీయులు ఉత్సాహంగా పాల్గొన్నారు. గణపయ్యకు ప్రత్యేక పూజలు చేసిన అనంతరం అనంతరం ప్రసాదాలను పంచి పెట్టారు. అనంతరం గణనాథుడి ప్రతిమను ఊరేగింపుగా తీసుకెళ్లి నిమజ్జనం చేశారు. ఈ సందర్భంగా చిన్నారులు, మహిళలు కాషాయ జెండాలను పట్టుకొని ఊరేగింపులో పాల్గొన్నారు. నిమజ్జనోత్సవంలో పిల్లలు, పెద్దలు అంతా ఉత్సాహంగా పాల్గొని సందడి చేశారు. ఈ కార్యక్రమంలో తానా కార్యనిర్వాహక ఉపాధ్యక్షుడు నిరంజన్‌ శృంగవరపు, ఆటా అధ్యక్షుడు భువనేష్‌, జీడబ్ల్యూటీసీఎస్‌ అధ్యక్షురాలు సాయిసుధ, కాట్స్‌ అధ్యక్షురాలు సుధా కొండపు, శ్రీధర్‌ నాగిరెడ్డి తదితరులు పాల్గొన్నారు.  

















అద్వితీయంగా అంతర్జాతీయ సాంస్కృతిక సమ్మేళనం -2021



సింగపూర్‌: ‘శ్రీ సాంస్కృతిక కళాసారథి’ సింగపూర్ సంస్థ ప్రథమ వార్షికోత్సవం సందర్భంగా, 3, 4వ తేదీలలో 24 గంటల పాటు అద్వితీయంగా ‘అంతర్జాతీయ సాంస్కృతిక సమ్మేళనం 2021’ కార్యక్రమం జరిగింది. ప్రపంచ నలుమూలల నుంచి 35 దేశాల్లోని 45 తెలుగు సంస్థలు, ప్రతినిధులు పాల్గొని ఒకే ప్రపంచ తెలుగు సాంస్కృతిక కుటుంబంగా కలసి, తెలుగు సంస్కృతికి నీరాజనాలు పట్టారు.



కంచి కామకోటి పీఠాధిపతులు జగద్గురు శ్రీశ్రీశ్రీ విజయేంద్ర సరస్వతి స్వామి వారు జ్యోతి ప్రకాశనం చేసి అనుగ్రహభాషణాన్ని చేశారు. భారత ఉపరాష్ట్రపతి ఎం. వెంకయ్యనాయుడు శుభాకాంక్షలు తెలియజేస్తూ ప్రారంభోపన్యాసం చేశారు. ‘ప్రపంచ నలుమూలల్లో వివిధ దేశాలలో తెలుగువారి ప్రతిభకు పట్టం కట్టే విధంగా, అన్ని దేశాల తెలుగు కళాకారులు ఒక కార్యక్రమం ద్వారా అందరికీ పరిచయం అయ్యే విధంగా,  ప్రపంచ వేదికను ఏర్పాటు చేయాలనే సంకల్పంతో ఈ కార్యక్రమం రూపొందించామని, అనూహ్యమైన స్పందనతో 35 దేశాల ప్రతినిధులు పాల్గొనడం మాకు ఎంతో ఆనందంగా అనిపించింది’ అని శ్రీ సాంస్కృతిక కళాసారథి అధ్యక్షులు, కార్యక్రమం ముఖ్య నిర్వాహకులు కవుటూరు రత్నకుమార్ తెలిపారు. ప్రముఖ ఆధ్యాత్మిక ప్రవచనకర్తలు సామవేదం షణ్ముఖ శర్మ, గరికిపాటి నరసింహారావులు సదస్సులో వారందరికీ తమ ఆశీస్సులు అందించారు. రాజకీయ, సినీ ప్రముఖులైన రామ్ మాధవ్, మురళీ మోహన్, మండలి బుద్ధ ప్రసాద్, వామరాజు సత్యమూర్తి, భువనచంద్ర, తనికెళ్ళ భరణి, సాయి కుమార్, హర్షవర్ధన్‌లతో పాటు, సురేఖ మూర్తి, పార్ధు నేమాని, విజయలక్ష్మి వంటి ప్రముఖ గాయనీ గాయకులు, ఎల్లా వెంకటేశ్వరరావు,  మాండోలిన్ రాజేష్, తాళ్లూరి నాగరాజు తదితర సంగీత కళాకారులు సభను అలంకరించారు.



అమెరికా నుంచి చిట్టెన్ రాజు, తోటకూర ప్రసాద్, జయశేఖర్ తాళ్లూరి, నిరంజన్, మధు ప్రఖ్యా , భారత్‌ నుంచి డా.వంశీ రామరాజు. డా. మీగడ రామలింగస్వామి, రుద్రాభట్ల రామ్ కుమార్ పాల్గొన్నారు. సుమారు 200 మందికిపైగా కళాకారులు ఈ కార్యక్రమంలో పాల్గొని శాస్త్రీయ సంగీతం, నృత్యాలు, జానపదాలు, సినీ గీతాలు, వయోలిన్ వీణ వేణువు పియానో మొదలగు వాయిద్య గానాలు, అష్టావధానం, కవితలు, కథలు, వ్యాసాలు, లఘు నాటికలు మొదలైన ఎన్నో అద్భుత ప్రదర్శనలతో అందరిని అలరించారు. పోలెండ్ దేశస్థుడైన బాల గాయకుడు బుజ్జి చక్కటి తెలుగు పాటలతో ఈ కార్యక్రమానికి ప్రత్యేక ఆకర్షణగా నిలిచాడు.



ఈ బృహత్కార్యక్రమానికి రాధిక మంగిపూడి ముఖ్య సమన్వయకర్తగా, ఊలపల్లి భాస్కర్ ప్రధాన సాంకేతిక నిర్వాహకునిగా, గణేశ్న రాధాకృష్ణ, కాత్యాయిని ప్రత్యక్ష ప్రసార నిర్వాహకులుగా, చామిరాజు రామాంజనేయులు, జయ పీసపాటి, సుబ్బు పాలకుర్తి, సునీత, సీతారామరాజు ప్రధాన వ్యాఖ్యాతలుగా, గుంటూరు వెంకటేష్, సురేష్ చివుకుల, మౌక్తిక తదితరులు సాంకేతిక నిర్వాహక బృందంగా వ్యవహరించారు.  ‘శుభోదయం’ సంస్థ, గ్లోబల్ ఇండియన్ ఇంటర్నేషనల్ స్కూల్ సింగపూర్, ఈ రెమిట్, EGA జూస్ ప్రధాన స్పాన్సర్స్‌గా వ్యవహరించిన ఈ కార్యక్రమం రెండు రోజులపాటు యూట్యూబ్, ఫేస్‌బుక్ ద్వారా ప్రత్యక్ష ప్రసారం చేశారు. ఈ కార్యక్రమం సుమారు 20 వేల మంది ప్రేక్షకులను ప్రపంచ వ్యాప్తంగా అలరించింది.



అంతర్జాతీయ సాంస్కృతిక సమ్మేళనం 2021లో పాల్గొంటున్న వివిధ దేశాల సంస్థలు..  సింగపూర్ నుంచి తెలుగు భాగవత ప్రచార సమితి, కాకతీయ కల్చరల్ సొసైటీ, మలేషియా తెలుగు సంఘం, హాంకాంగ్‌ తెలుగు సమాఖ్య, ఇండోనేషియా తెలుగు అసోసియేషన్ , తెలుగు అసోసియేషన్ ఆఫ్ థాయిలాండ్, తెలుగు అసోసియేషన్ ఆఫ్ బ్రూనై... ఆస్ట్రేలియా నుంచి తెలుగు అసోసియేషన్ ఆఫ్ ఆస్ట్రేలియా, తెలుగుమల్లి , తెలుగు అసోసియేషన్ ఆఫ్ సిడ్నీ.. న్యూజిలాండ్ నుంచి తెలుగు అసోసియేషన్, సంగీత భారతి, భారతదేశం నుంచి వంశీ ఇంటర్నేషనల్ , రాష్ట్రేతర తెలుగు సమాఖ్య, నవసాహితి ఇంటర్నేషనల్ , జనరంజని ముంబై, విశ్వనాథ ఫౌండేషన్..  సౌదీఅరేబియా నుంచి సౌదీ తెలుగు అసోసియేషన్.. ఖతార్ నుంచి ఖతార్ తెలుగు సమితి, ఆంధ్ర కళా వేదిక , బహ్రెయిన్‌ తెలుగు కళా సమితి , కువైట్ తెలుగు సంఘాల ఐక్యవేదిక , ఒమన్ తెలుగు కళా సమితి... యూఏఈ నుంచి తెలుగు తరంగిణి, మారిషస్ తెలుగు సాంస్కృతిక నిలయం సంస్థలు పాల్గొన్నాయి.



ఇంకా, దక్షిణాఫ్రికా నుంచి తెలుగు సాహిత్య వేదిక , సౌత్ ఆఫ్రికన్ తెలుగు కమ్యూనిటీ, ఆంధ్రప్రదేశ్ తెలుగు అసోసియేషన్ , తెలంగాణ అసోసియేషన్, తెలుగు అసోసియేషన్ ఆఫ్ బోట్స్‌వానా.. నార్వే నుంచి వీధి అరుగు, నార్వే తెలుగు అసోసియేషన్.. యునైటెడ్ కింగ్డమ్ నుంచి తెలుగు అసోసియేషన్ ఆఫ్ లండన్, తెలుగు అసోసియేషన్ ఆఫ్ స్కాట్లాండ్ , స్వీడన్ తెలుగు కమ్యూనిటీ, ఫిన్లాండ్ తెలుగు అసోసియేషన్ , ఫ్రాన్స్ తెలుగు సంఘం, జర్మనీ కలోన్ తెలుగు వేదిక , నెదర్లాండ్స్ తెలుగు కమ్యూనిటీ , ఐర్లాండ్ తెలుగు సంఘం, డెన్మార్క్ తెలుగు సంఘం... కెనడా నుంచి ఆంటోరియో తెలుగు అసోసియేషన్, అటావా తెలుగు అసోసియేషన్, తెలుగు తల్లి మాసపత్రిక, అమెరికా నుంచి తానా, వంగూరి ఫౌండేషన్ IBAM సంస్థలు... పోలెండ్, స్విట్జర్లాండ్‌ , బెల్జియం, ఉగాండా, జపాన్ , శ్రీలంక దేశాలనుండి ప్రతినిధులు , కళాకారులు ఈ రెండు రోజుల కార్యక్రమంలో పాల్గొన్నారు. తొలిసారి ఒకే అంతర్జాల వేదికపై 35 దేశాల తెలుగు ప్రతినిధులు ఇలా కలుసుకుని సాంస్కృతిక కార్యక్రమాలతో ప్రసంగాలతో వేడుకలు జరుపుకోవడం ఒక విశిష్ట రికార్డుగా పరిగణించి ‘తెలుగు బుక్ ఆఫ్ రికార్డ్స్’ అధ్యక్షులు చింతపట్ల వెంకటాచారి ఈ కార్యక్రమాన్ని నమోదు చేస్తున్నట్లు అధికారికంగా ప్రకటించారు. 









మొదటిరోజు కార్యక్రమాలు..





రెండో రోజు కార్యక్రమాలు..





17న ‘షిర్డీ సాయి గాయత్రి మహా మంత్ర జపం’.. అందరూ ఆహ్వానితులే..!



ఇంటర్నెట్‌ డెస్క్‌: కొత్త రూపాలతో ప్రపంచాన్ని భయపెడుతున్న కరోనా మహమ్మారి వల్ల నెలకొన్న చీకట్లను పారద్రోలడం, జ్ఞాన వెలుగుల్ని పంచడం,  ప్రపంచ శాంతిని కాంక్షిస్తూ అఖండ షిర్డీసాయి గాయత్రి మహా మంత్రజపం కార్యక్రమం ఈ నెల 17న జరగనుంది. శ్రీ షిర్డీ సాయి మహరాజ్‌ దివ్య ఆశీస్సులతో గురు వాణి బాబా ప్రేరణతో విశ్వసాయి ద్వారకామాయి శక్తిపీఠం ఆధ్వర్యంలో సాయి ఉపాసకులు, గురూజీ లక్ష్మోజీ నేతృత్వంలో ఈ కార్యక్రమం ప్రపంచవ్యాప్తంగా నిర్వహించనున్నారు. డిసెంబర్‌ 17న కాలిఫోర్నియాలో గురు లక్ష్మోజీ నివాసంలో అఖండ దీపం వెలిగించి ఈ కార్యక్రమం ప్రారంభించనున్నారు. శుక్రవారం సాయంత్రం 5.54గంటల నుంచి 24గంటల పాటు నిరాటంకంగా సాయి మంత్రాన్ని జపించనున్నారు. 24గంటల పాటు నిర్విరామంగా కొనసాగే ఈ అఖండ షిర్డీసాయి మహామంత్రం సంకీర్తనలో ప్రపంచ వ్యాప్తంగా విశ్వసాయి సేవకులు పాల్గొనాలని నిర్వాహకులు విజ్ఞప్తి చేశారు. అయితే, తమ వివరాలను వీలైనంత త్వరగా ఇవ్వాలని కోరారు. వివరాలన్నీ వచ్చాక అఖండ షిర్డీసాయి మహామంత్రం జపం వాట్సాప్‌ గ్రూపు ఏర్పాటు చేయనున్నట్టు తెలిపారు. ప్రతి ఒక్కరి టైమ్‌ శ్లాట్‌లను గూగుల్‌ షీట్‌లో పొందుపరిచి జూమ్‌ లింక్‌ ద్వారా సాయి జపంలో పాల్గొనవచ్చని తెలిపారు. ఈ సాయి సంకీర్తన కార్యక్రమంలో ప్రతిఒక్కరూ పాల్గొని సాయి కృపను, ప్రేమను విశ్వవ్యాప్తంగా ప్రతి ధ్వనింపజేయాలని నిర్వాహకులు విజ్ఞప్తి చేశారు.

ఈ మహాజపం కార్యక్రమంలో పాల్గొనేందుకు కన్ఫర్మేషన్‌, శ్లాట్‌ ఎన్‌రోల్‌మెంట్‌ సహా ఇతర సందేహాలు, వివరాల కోసం టైమ్‌ జోన్ల వారీగా కేటాయించిన బాధ్యుల ఫోన్‌ నంబర్లను సంప్రదించవచ్చని సూచించారు. భారత్‌: ఉమ- +91 96868 57733; EST USA, కెనడా: శాంతి వాఘ్రే- +1 (647) 702-9369; CST USA: సుధా దెందులూరి- +1 (952) 846-9898; PST USA: ఓం వైంకుఠం- +1 (408) 802-8674 

భారీగా విద్యార్థి వీసా స్లాట్లు

విడుదల చేసిన అమెరికా ప్రభుత్వం
వచ్చే నెలలో మరిన్ని అందుబాటులోకి



ఈనాడు, హైదరాబాద్‌: అమెరికాలో ఉన్నత విద్య చదువుకోవాలనే ఆశావహులు ఊపిరి పీల్చుకున్నారు. అమెరికా ప్రభుత్వం భారతీయ కాలమానం ప్రకారం శనివారం సాయంత్రం పెద్దసంఖ్యలో విద్యార్థి వీసా(ఎఫ్‌-1) స్లాట్లు విడుదల చేసింది. దిల్లీలోని రాయబార కార్యాలయంతో పాటు ముంబయి, చెన్నై, కోల్‌కతా, హైదరాబాద్‌లలోని అన్ని కాన్సులేట్ల పరిధిలో ఏకకాలంలో అవి విడుదల అయ్యాయి. ఇంటర్వ్యూ సమయాల కోసం ఎదురుచూస్తున్న విద్యార్థులు ఒక్కసారిగా ప్రయత్నించటంతో సంబంధిత సైట్లు మందగమనంతో సాగాయి. అమెరికాలోని పలు విశ్వవిద్యాలయాలు తరగతులను జనవరి, ఫిబ్రవరి నెలల్లో ప్రారంభించనున్నాయి. తదనుగుణంగా గత వారంలోనే స్లాట్లు విడుదల కావాల్సి ఉంది. హెచ్‌-1బి వీసాల పునరుద్ధరణ డ్రాప్‌ బాక్స్‌ వీసాదారులకు అవకాశం ఇవ్వటంతో విద్యార్థుల విషయంలో జాప్యం జరిగినట్లు సమాచారం. గత జులై, ఆగస్టుతో ముగిసిన విద్యా సంవత్సరంలో సుమారు 82వేల మంది భారతీయ విద్యార్థులకు ఎఫ్‌-1 వీసాలను అమెరికా జారీచేసింది. ఇంత భారీగా వీసాలు జారీచేయటం ఇదే తొలిసారి. త్వరలో ప్రారంభమయ్యే విద్యా సంవత్సరంలోనూ ఇదే సరళి కొనసాగవచ్చన్న అభిప్రాయం వ్యక్తం అవుతోంది. వీసాల జారీలో జాప్యాన్ని నియంత్రించేందుకు అమెరికా సర్కారు పెద్ద సంఖ్యలో సిబ్బందిని ఎంపికచేసి ఇంటర్వ్యూ అధికారులుగా ఇటీవలే భారత్‌కు పంపింది. కాన్సులేట్‌ కార్యాలయాల్లో వారు విధుల్లో చేరటంతో శనివారం స్లాట్లు విడుదల చేశారు.

విడుదలైన క్షణాల్లోనే నవంబరు నెల స్లాట్లు పూర్తికావటం విశేషం. హైదరాబాద్‌తో పాటు ఒకటి, రెండు చోట్ల గతంలో పర్యాటక వీసా ఉన్నవారి కోసం డ్రాప్‌బాక్స్‌ స్లాట్లు కూడా విడుదలయ్యాయి. కొన్ని ప్రత్యేక కేసుల్లో తప్ప.. ఆ సదుపాయానికి అర్హులైన విద్యార్థుల్లో ఎక్కువమందికి ఇంటర్వ్యూకు వెళ్లాల్సిన అవసరం ఉండదు. అన్ని కాన్సులేట్లు పూర్తిస్థాయిలో విద్యార్థి వీసాల కోసమే పనిచేస్తాయని రాయబార కార్యాలయ వర్గాల సమాచారం. అత్యవసర వీసా దరఖాస్తులకే ఈ సమయంలో అవకాశం కల్పిస్తామని అవి పేర్కొన్నాయి. నవంబరు రెండోవారంలో మరోదఫా మరికొన్ని స్లాట్లు విడుదల చేయనున్నట్లు తెలిసింది. రెండు దఫాలుగా స్లాట్లు విడుదల చేయనున్నట్లు దిల్లీలోని అమెరికా రాయబార కార్యాలయంలో మినిస్టర్‌ కాన్సులర్‌ డాన్‌ హెఫ్లిన్‌ ఇటీవల ప్రకటించారు. అందులో భాగంగా తొలివిడత విడుదలయ్యాయి. అవకాశం లభించని విద్యార్థులు ఆందోళన చెందనవసరం లేదు. వీసా ఇంటర్వ్యూ సమయం కోసం చివరి నిమిషం వరకు ప్రయత్నించవచ్చు. ఎందుకంటే, ఒకసారి వీసా దరఖాస్తు తిరస్కరించినా.. రెండో దశ చివరిలో వారికి మరో అవకాశం ఇవ్వాలని అమెరికా ప్రభుత్వం నిర్ణయించింది.

సౌదీ అరేబియాలో ఘనంగా తెదేపా ఆవిర్భావ వేడుకలు



ఇంటర్నెట్‌డెస్క్‌: సౌదీ అరేబియాలో తెదేపా 40వ ఆవిర్భావ దినోత్సవాన్ని ఘనంగా నిర్వహించారు. సౌదీలోని కొబార్‌, జూబిలీ ప్రాంతాల్లో ఎన్‌ఆర్‌ఐలు తొలిసారిగా ఆవిర్భావ దినోత్సవాన్ని జరుపుకొన్నారు. ఈ సందర్భంగా కేక్‌ కట్‌ చేసి పరస్పరం శుభాకాంక్షలు తెలుపుకొన్నారు. ఆవిర్భావ దినోత్సవం సందర్భంగా జూమ్‌ సమావేశం నిర్వహించారు. 

ఈ సమావేశంలో ప్రవాసి తెదేపా కోఆర్డినేటర్‌ బుచ్చి రాంప్రసాద్ మాట్లాడుతూ మొదటిసారి సౌదీ అరేబియాలో తెదేపా ఆవిర్భావ దినోత్సవాన్ని నిర్వహించడం అభినందనీయమని చెప్పారు. ఎన్టీఆర్‌ స్థాపించిన తెదేపా అధికారంలోకి వచ్చాక ప్రజలకోసం ప్రవేశపెట్టిన ఎన్నో సంక్షేమ పథకాలు ప్రజలు మేలు చేశాయన్నారు. తెదేపా నేత రావి రాధాకృష్ణ మాట్లాడుతూ ఏపీ ముందుకెళ్లాలంటే చంద్రబాబు విజన్‌ ఎంతో అవసరమని.. వచ్చే ఎన్నికల్లో ఎన్‌ఆర్‌ఐలు తెదేపాకు అండగా ఉండి గెలిపించాల్సిన అవసరముందన్నారు. ఇప్పుడున్న పరిస్థితులను చంద్రబాబు మాత్రమే చక్కదిద్దగలరని చెప్పారు. ఈ సమావేశంలో ఎన్‌ఆర్‌ఐ తెదేపా నేతలు భర్ద్వాన్‌ మాదాల, మద్దకూరి చంద్రశేఖర్‌, నాగేశ్వరరావు బలుసు, అడబాల చిన్నా, నర్సింహ చిలుకు తదితరులు పాల్గొన్నారు.



తానా, ఆటా ఆధ్వర్యంలో కార్యక్రమం.. ఆద్యంతం రంజింపజేసిన ‘మేడసాని’ చమత్కారం



ఇంటర్నెట్‌ డెస్క్‌: అమెరికాలో తానా, ఆటా, షికాగో సాహితీ మిత్రుల ఆధ్వర్యంలో చమత్కారం, హాస్య ఉపన్యాస కార్యక్రమం వేడుకగా జరిగింది. పంచ సహస్రావధాని, అన్నమాచార్య ప్రాజెక్టు డైరెక్టర్‌ డా. మేడసాని మోహన్‌ సాహిత్యంలో షికాగోలో నిర్వహించిన ఈ కార్యక్రమం మూడు గంటల పాటు సాగింది. షికాగోలోని సాహితీ ప్రియులు పెద్ద సంఖ్యలో హాజరయ్యారు. మేడసారి మోహన్‌ చలోక్తులు ఆద్యంతం శ్రోతలను రంజింపజేశాయి.



ఈ సందర్భంగా మేడసాని మోహన్‌ మాట్లాడుతూ మహాభారతంలోని అనేక ఘటనలు ప్రస్తుత సమాజానికి ఎలా వర్తిస్తాయనే అంశాలను వివరించారు. కృష్ణుడు, ధర్మరాజు, భీష్ముడు తదితరుల పాత్రలతో అనేక అంశాలు మన బోధపడతాయన్నారు. ఆధ్యాత్మికత అంటే మతం కాదని.. అదో గొప్ప నాగరికత అని చెప్పారు. భారత సంస్కృతి, నాగరికత అతి ప్రాచీనమైనవన్నారు.



అనంతరం మేడసాని మోహన్‌ను పట్టువస్త్రాలతో ఐటీ ఎంటర్‌ప్రెన్యూర్‌ శ్రీనివాస్‌ అరసాడ సత్కరించారు. తెలుగు సంఘాలు తానా, నాట్స్‌, ఆటా, నాటా, షికాగో ఆంధ్ర అసోసియేషన్‌, బాలాజీ హిందూ టెంపుల్‌, సాయి టెంపుల్‌ ప్రతినిధులు మేడసాని మోహన్‌ను సన్మానించారు. ఈ కార్యక్రమాన్ని జయదేవ్‌ మెట్టుపల్లి, హేమ కానూరు దగ్గరుండి పర్యవేక్షిస్తూ విజయవంతంగా ముగించారు.



న్యూజిలాండ్‌ యూత్‌ పార్లమెంట్‌ మెంబర్‌గా తెలుగమ్మాయి మేఘన

సేవా కార్యక్రమాలకు గుర్తింపుగా ఎంపిక  



టంగుటూరు, న్యూస్‌టుడే: ప్రకాశం జిల్లా టంగుటూరుకు చెందిన గడ్డం మేఘన(18) న్యూజిలాండ్‌ దేశ యూత్‌ పార్లమెంట్‌ సభ్యురాలిగా ఎంపికై అరుదైన గౌరవం దక్కించుకున్నారు. ఆ దేశ నామినేటెడ్‌ ఎంపీ పదవుల ఎంపిక నేపథ్యంలో ‘సేవా కార్యక్రమాలు, యువత’ విభాగానికి ప్రాతినిధ్యం వహించే పార్లమెంట్‌ సభ్యురాలిగా ‘వాల్కటో’ ప్రాంతం నుంచి ఎంపికయ్యారు. 

మేఘన తండ్రి గడ్డం రవికుమార్‌ ఉద్యోగ రీత్యా 2001లో భార్య ఉషతో కలిసి న్యూజిలాండ్‌లో స్థిరపడ్డారు. మేఘన అక్కడే పుట్టి పెరిగారు. కేంబ్రిడ్జిలోని సెయింట్‌ పీటర్స్‌ ఉన్నత పాఠశాలలో స్కూలింగ్‌ పూర్తి చేశారు. న్యూజిలాండ్‌కు వలస వచ్చిన పలు దేశాల శరణార్థులకు కనీస వసతులు, విద్య, ఆశ్రయం కల్పించడంలో కీలక పాత్ర పోషించారు. తోటి స్నేహితులతో కలిసి విరాళాలు సేకరించి అనాథ శరణాలయాలకు ఇస్తున్నారు. దీంతో ఆమెను పార్లమెంట్‌ సభ్యురాలిగా ఎంపిక చేసింది. గత డిసెంబర్‌ 16న జరిగిన ఈ ఎంపిక విషయాన్ని ఆ ప్రాంత ప్రభుత్వ ఎంపీ టిమ్‌ నాన్‌ డిమోలెన్‌.. మేఘన కుటుంబసభ్యులకు తెలిపారు. ఫిబ్రవరిలో ఆమె ప్రమాణ స్వీకారం ఉంటుందని సంక్రాంతికి స్వగ్రామం వచ్చిన కుటుంబసభ్యులు తెలిపారు. ‘‘న్యూజిలాండ్‌ దేశంలో యువత ఎదుర్కొంటున్న సమస్యలపై పార్లమెంట్‌లో గళమెత్తుతా’’ అని మేఘన తెలిపారు.

ఘనంగా శివపదాల అంతర్జాతీయ పాటల పోటీ



సింగపూర్‌: బ్రహ్మశ్రీ సామవేదం షణ్ముఖశర్మ రచించిన శివపదాల అంతర్జాతీయ పాటల పోటీ ఘనంగా జరిగింది. రుషిపీఠం ఆధ్వర్యంలో మే 13, 14, 15న యూట్యూబ్ మాధ్యమంగా ఈ పోటీలను నిర్వహించారు. 14దేశాల నుంచి 300మందికి పైగా ఔత్సాహికులు ఈ పోటీల్లో పాల్గొన్నారు. సంగీత గురువులు తులసీ విశ్వనాథ్(భారత్‌), పద్మ త్యాగరాజన్ (భారత్‌), శారదా సుబ్రమణియన్ (భారత్‌), కౌశిక్ కల్యాణ్ (భారత్‌), జీవీ ప్రభాకర్ (భారత్‌), ఎంవీ మెహన్ (భారత్‌), పెద్దాడ సూర్యకుమారి (భారత్‌), ఆర్వీ లక్ష్మిమూర్తి (భారత్‌), విష్ణుప్రియ భరధ్వాజ్ (భారత్‌), కాంత్ మల్లాజ్యోస్యుల (అమెరికా), లక్ష్మి కొలవెన్ను (అమెరికా), సుధా దూసి (అమెరికా), అనీల కుమార్ గరిమెళ్ళ (అమెరికా), లలిత రాంపల్లి (అమెరికా), శేషు కుమారి యడవల్లి (సింగపూర్), డా.పద్మా మల్లెల (ఆస్ట్రేలియా) న్యాయ నిర్ణేతలుగా వ్యవహరించారు. చిన్నారులు, పెద్దలు ఈ పాటల పోటీల్లో ఎంతో ఉత్సాహంగా పాల్గొన్నారు. 



పాటల పోటీ సందర్భంగా కంచి పీఠాధిపతులు విజయేంద్ర సరస్వతి పరిచయ వ్యాఖ్యలతో పాటు, తన ఆశీస్సులను అందించారు. అందరి పాటలు విన్న షణ్ముఖశర్మ, శివపదం తన కోసం, తన జీవితపరమావధిగా, సార్ధకతగా రాసుకున్న పాటలని అభివర్ణించారు. ఇంత మంది వాటిని చక్కగా పాడటం ఎంతో ఆనందాన్ని కలిగించిందన్నారు. వాణీ, రవి గుండ్లాపల్లి, మేఘన, నాగ సంపత వారణాసి, హరి డొక్క, విజయ, శ్రీ కాంత్ వడ్లమాని బృందం ఈ కార్యక్రమం విజయవంతం కావడంలో విశేష కృషి చేశారు.

Diwali: అమెరికాలో దీపావళి సెలవు?

ప్రతినిధుల సభలో బిల్లు 



వాషింగ్టన్‌: వెలుగుల పండగ దీపావళిని అమెరికాలోనూ సెలవు దినంగా ప్రకటించాలని ప్రతిపాదిస్తూ ఆ దేశ చట్టసభ సభ్యురాలు కరోలిన్‌ బి మలోనే ప్రతినిధుల సభ(హౌస్‌ ఆఫ్‌ రిప్రజెంటేటివ్స్‌)లో బిల్లును ప్రవేశపెట్టారు. ఈ విషయాన్ని ఆమె బుధవారం స్వయంగా వెల్లడించారు. ‘దీపావళి డే యాక్ట్‌’ బిల్లును సభలో ప్రవేశపెట్టడం తనకెంతో సంతోషంగా ఉందన్నారు. చీకటిపై వెలుతురు, చెడుపై మంచి సాధించిన విజయానికి గుర్తుగా ఈ పండగను జరుపుకోవడం విశేషమని తెలిపారు. మహమ్మారి కొవిడ్‌19పై పోరాటం కొనసాగుతున్న నేపథ్యంలోనూ ఈ పండగకు ప్రాధాన్యముందని పేర్కొన్నారు. దీపావళిని ఫెడరల్‌ ప్రభుత్వ సెలవు దినంగా అధికారికంగా ప్రకటించాలని మలోనే కోరారు. భారతీయ అమెరికన్‌ రాజా కృష్ణమూర్తి సహా పలువురు యూఎస్‌ కాంగ్రెస్‌ సభ్యులు, విదేశీవ్యహారాల కమిటీ ఛైర్మన్‌ గ్రెగరీ మీక్స్‌ తదితరులు ఈ బిల్లుకు మద్దతు తెలిపారు. ప్రపంచానికి, ప్రజల జీవితాలకు వెలుగులు ప్రసాదించే దీపావళి పండగను ఫెడరల్‌ హాలిడేగా ప్రకటించడం ఎంతో సముచితంగా ఉంటుందని రాజా కృష్ణమూర్తి అభిప్రాయపడ్డారు. 

Karthika deepotsavam: న్యూజెర్సీలో ఘనంగా కార్తీక పౌర్ణమి దీపోత్సవం



న్యూజెర్సీ: కార్తీక పౌర్ణమి వేడుకలు అమెరికాలోని న్యూజెర్సీలో ఘనంగా నిర్వహించారు. సాయిదత్త పీఠం ఆధర్వంలో ఎడిసన్‌లోని శ్రీ శివవిష్ణు దేవాలయంలో కార్తీక దీపోత్సవం కన్నుల పండువగా సాగింది. ఈ సంద‌ర్భంగా జరిగిన‌ సామూహిక‌ సత్యనారాయణ వ్రతంలో తెలుగు ఎన్నారైలు, వారి కుటుంబ స‌భ్యులు పాల్గొన్నారు. కార్తీక మాసంలో భక్తి శ్రద్ధలతో ఈ వ్రతాన్ని ఆచరిస్తే శుభం కలుగుతుందని విశ్వసిస్తున్నారు. శంకరమంచి రఘుశర్మ నేతృత్వంలో నిర్వహించిన ఈ కార్యక్రమంలో 
మహిళలు, పిల్లలు, పెద్దలు, యువతీయువకులు, కుటుంబ స‌భ్యులు ఉత్సాహంగా పాల్గొన్నారు. దీపాలు వెలిగించి పూజా కార్యక్రమాలు నిర్వహించారు.

NTR: ‘ఎన్టీఆర్‌ చరిత్ర చెరిపేస్తే చెరిగిపోయేది కాదు.. ఆయన కీర్తి అజరామరం’



వాషింగ్టన్‌: ఎన్టీఆర్‌ 27వ వర్థంతి వేడుకలు అమెరికాలోని వాషింగ్టన్‌ డీసీలో ఘనంగా నిర్వహించారు. ఎన్నారై టీడీపీ ఆధ్వర్యంలో నిర్వహించిన వర్థంతి వేడుకల్లో పలువురు నేతలు ఆయన చిత్రపటానికి పూలమాలలు వేసి నివాళులర్పించారు. ఎన్టీఆర్ కీర్తి అజరామరమని  గుంటూరు మిర్చి యార్డ్ మాజీ ఛైర్మన్ మన్నవ సుబ్బారావు అన్నారు. వాషింగ్టన్ డీసీ ఎన్నారై టీడీపీ విభాగం అధ్యక్షులు సుధీర్ కొమ్మి అధ్యక్షతన జరిగిన ఈ కార్యక్రమంలో మన్నవ మాట్లాడుతూ.. ‘‘బడుగు, బలహీనవర్గాలకు రాజ్యాధికారం కల్పించిన సామాజిక ఉద్యమ నిర్మాత ఎన్టీఆర్. సంక్షేమ రాజ్యాన్ని తీసుకువచ్చి, వినూత్న సేవాసంస్కృతిని రాజకీయాల్లోకి తీసుకొచ్చిన మహనీయుడు. సామాన్యుడు అసామాన్యుడిగా ఎదిగి చరిత్ర సృష్టించారు. ఆయన చరిత్ర చెరిపేద్దామన్నా చెరిగిపోదు. పేరు తొలగించినా జనం గుండెల్లోంచి ఆయన రూపాన్ని చెరిపేయలేరు. తెలుగు జాతి గుండె చప్పుడు ఎన్టీఆర్. తెలుగుజాతి ఉనికిని కోల్పోయే ప్రమాదంలో పడిన సందర్భంలో నందమూరి చేసిన సింహ గర్జన యావత్ దేశాన్నే ఉలిక్కిపడేలా చేసింది’’ అని నాటి పరిస్థితులను గుర్తుచేశారు. 



ఎన్టీఆర్ ఆత్మగౌరవ నినాదం తెలుగుజాతి గుండెల్లో జాతీయగీతంలా మారుమోగిందని సాయి బొల్లినేని అన్నారు. ఆయన స్ఫూర్తిని భావితరాలకు అందించాలని సూచించారు. అనంతరం కిషోర్ కంచెర్ల మాట్లాడుతూ.. సామాన్య రైతు కుటుంబంలో జన్మించి సినీ వినీలాకాశంలో ఓ ధ్రువతారగా వెలుగొందారని.. తన నటనా కౌశలంతో 300కు పైగా చిత్రాల్లో నటించి దేశ వ్యాప్తంగా ప్రజల హృదయాలను కొల్లగొట్టారన్నారు. రాముడు, కృష్ణుడంటే ఎన్టీఆర్ రూపమే గుర్తుకువస్తుందని తెలిపారు. ఈ కార్యక్రమంలో అనిల్ ఉప్పలపాటి, కార్తీక్ కోమటి, రమేష్ గుత్తా, నాగ దేవినేని, రమేష్ అవిరినేని, జనార్దన్ ఇరువూరి, యశ్వంత్ గుంటూరి, లక్ష్మణ్ కుమార్ భాష్యం, హరీష్ చౌదరి బెల్లం, కల్యాణ్ యేలూరి, పవన్ కుమార్ పొట్లూరి, నందీప్ పొడపాటి తదితరులు పాల్గొన్నారు.

ఎన్టీఆర్‌ శత జయంతి.. కువైట్‌లో ఎన్నారై టీడీపీ రక్తదాన శిబిరం



కువైట్‌: విశ్వవిఖ్యాత, నట సార్వభౌముడు, తెదేపా వ్యవస్థాపకుడు ఎన్టీఆర్‌ శత జయంతి వేడుకలను పురస్కరించుకొని కువైట్‌లో రక్తదాన శిబిరం నిర్వహించారు. ఎన్టీఆర్‌ భౌతికంగా మన మధ్యన లేకపోయినా కోట్లాది మంది ప్రజల హృదయాల్లో ఆయన స్థానం చిరస్మరణీయమని పలువురు ఎన్నారైలు కొనియాడారు. ఆ మహా నేతను స్మరించుకుంటూ ఎన్నారై తెదేపా- కువైట్‌ (బీసీ విభాగం) ఆధ్వర్యంలో ఎన్టీఆర్‌ ట్రస్ట్‌ సౌజన్యంతో కువైట్‌ సెంట్రల్‌ బ్లడ్‌ బ్యాంకులో రక్తదానం కార్యక్రమం నిర్వహించారు. దాదాపు 120 మంది కార్యకర్తలు, అభిమానులు, సానుభూతిపరులు భారీగా తరలివచ్చి రక్తదానం చేసినట్టు నిర్వాహకులు తెలిపారు. వారందరికీ ఎన్టీఆర్‌ ట్రస్ట్‌ అభినందన పత్రాలను అందజేసింది.



ఈ సందర్భంగా ఎన్నారై తెదేపా కువైట్‌ అధ్యక్షుడు నాగేంద్రబాబు అక్కిలి మాట్లాడుతూ ‘రక్తదానం అంటే ప్రాణ దానం. ఏ దేశంలో ఉన్నా, ఎక్కడ ఉన్నా రక్తం అవసరం ఎక్కువ మనుషులకు మాత్రమే ఉంటుంది. ఈ దేశంలోనూ ఎంతోమంది తెలుగువారు ఉన్నారు. అనుకోని ప్రమాదం ఎదురైనప్పుడు, ఆపదలు వచ్చినప్పుడు ఆస్పత్రుల్లో అప్పటికప్పుడు సరిపడా గ్రూపు రక్తం దొరకకపోతే ఎంతో కష్టం. ఇలాంటి అంశాలను దృష్టిలో ఉంచుకొని ఈ రక్తదాన శిబిరం ఏర్పాటు చేశాం’ అని తెలిపారు. ఈ కార్యక్రమంలో ఎన్నారై టీడీపీ (కువైట్‌) జాయింట్ సెక్రెటరీ మోహన్ రాచూరి, మహిళా అధ్యక్షురాలు రాణి చౌదరి, మహిళా కార్యదర్శి విందు, యువత అధ్యక్షులు మల్లి మరాతు, బీసీ అధ్యక్షులు శంకర్ యాదవ్‌తో పాటు నేతలు యనిగల బాలకృష్ణ, కె. నరసింహ నాయుడు, రత్నం నాయుడు తుమ్మల, ప్రసాద్ పాలేటి, ఈరాతి శంకరయ్య, బొమ్ము నరసింహులు, శివకుమార్ గౌడ్,  ఆవుల చిన్నయ్య యాదవ్, ఈరాతి శంకరయ్య,  గుండయ్య నాయుడు , పెంచలయ్య పెరుమాళ్ల, పసుపులేటి విజయకుమార్, పసుపులేటి మల్లికార్జున, పసుపులేటి వెంకట రమణ, తదితరులు పాల్గొన్నారు.









ఇవి ఇళ్లా.. ఇంద్ర భవనాలా?

అమెరికాలోని 50 నగరాల్లో ఘనంగా చంద్రబాబు జన్మదిన వేడుకలు



ఇంటర్నెట్‌డెస్క్‌: తెదేపా అధినేత చంద్రబాబు 72వ జన్మదిన వేడుకలను అమెరికాలోని 50 నగరాల్లో ఘనంగా నిర్వహించారు. ‘ఎన్‌ఆర్‌ఐ తెదేపా-యూఎస్‌ఏ’ ఆధ్వర్యంలో నిర్వహించిన ఈ వేడుకల్లో పెద్ద సంఖ్యలో ఎన్‌ఆర్‌ఐ నేతలు, కార్యకర్తలు పాల్గొన్నారు. ఈ సందర్భంగా కేక్‌ కట్‌ చేసి చంద్రబాబుకు శుభాకాంక్షలు తెలిపారు. 

అనంతరం మాట్లాడుతూ తెలుగు గడ్డపై ఎంతో ముందుచూపుతో హైటెక్‌ సిటీ రూపంలో చంద్రబాబు వేసిన అభివృద్ధి బీజాలే నేడు అమెరికాలోని ఐటీ రంగంలో మహావృక్షాలుగా మారాయన్నారు. తెలుగువారి శక్తి సామర్థ్యాలకు తిరుగులేదని ప్రపంచానికి చాటిన వ్యక్తి చంద్రబాబు అని కొనియాడారు. ఏడుపదుల వయసులోనూ ప్రజాసంక్షేమమే ధ్యేయంగా ఆయన తన పోరాటాన్ని కొనసాగిస్తున్నారని నేతలు పేర్కొన్నారు. 







కళామతల్లి ముద్దు బిడ్డలను సన్మానించడం అభినందనీయం : వెంకయ్యనాయుడు



హైదరాబాద్‌: ఖండాంతరాలు దాటి వెళ్లినా జన్మభూమి రుణం తీర్చుకుంటున్న ఉత్తర అమెరికా తెలుగు సంఘం (TANA) సేవలు అభినందనీయమని  మాజీ ఉపరాష్ట్రపతి వెంకయ్యనాయుడు అన్నారు. తానా ఆధ్వర్యంలో హైదరాబాద్‌లోని శిల్పకళావేదికలో శుక్రవారం నిర్వహించిన ‘తానా కళారాధన’ కార్యక్రమానికి ఆయన ముఖ్య అతిథిగా హాజరయ్యారు. ఈ సందర్భంగా తెలుగు సినీ రంగంలో విశేష కృషి చేసిన వారిని ఘనంగా సన్మానించారు.

అనంతరం వెంకయ్యనాయుడు మాట్లాడుతూ..మాతృ మూర్తిని, మాతృ భాషను, ఉన్న ఊరిని, గురువులను ఎప్పటికీ మరవకూడదని అన్నారు. తెలుగు రాష్ట్రాలతోపాటు అమెరికాలోనూ తెలుగు వెలుగుతోందని, మాతృభాష అభివృద్ధి కోసం ప్రవాసులు పెద్ద ఎత్తున కార్యక్రమాలు చేపడుతున్నారని చెప్పారు. ఇక్కడున్న తెలుగువారు అక్కడి వారిని ఆదర్శంగా తీసుకోవాల్సిన పరిస్థితులు ఏర్పడ్డాయని తెలిపారు. ‘ముందు మన భాషను నేర్చుకోవాలి, ఆ తరువాతే ఆంగ్లం నేర్చుకోవాలి’ అని చెబుతూ, పిల్లలు మాతృభాషలో మాట్లాడేలా చిన్నప్పటి నుంచే అలవాటు చేయాలని కోరారు. ఇతర భాషలు నేర్చుకోవడంలో తప్పులేదు గానీ, అమ్మభాషను మరిచిపోరాదని, మాతృభాషలో చదవడం వల్ల ఉన్నత పదవులు రావన్న భావన వద్దని చెప్పారు. ప్రస్తుత రాష్ట్రపతి, ప్రధాని, సుప్రీం కోర్టు మాజీ ప్రధాన న్యాయమూర్తి జస్టిస్‌ ఎన్వీ రమణ మాతృభాషలోనే చదువుకొని ఉన్నత పదవులను చేపట్టిన విషయాన్ని ఈ సందర్భంగా గుర్తు చేశారు. తానూ కూడా పల్లెటూరులో మాతృభాషలో చదువుకున్నానని చెప్పారు.

పరుచూరి గోపాలకృష్ణ మాట్లాడుతూ.. అమెరికా సంయుక్త రాష్ట్రాలనుంచి ఇక్కడకు వచ్చి తెలుగు భాష మీద ప్రేమతో తెలుగు వారి మీద అభిమానంతో, ఈ కార్యక్రమాలను ఇంత అద్భుతంగా నిర్వహిస్తున్న ‘తానా’ వారిని అభినందించారు. T A N A అంటే తెలుగు అసోసియేషన్ అఫ్ నార్త్ అమెరికా అనే కాదు 'తెలుగువారు అందరూ నా వారే' కూడా అని అన్నారు. మురళి మోహన్ మాట్లాడుతూ.. ‘‘ఉభయ తెలుగు రాష్ట్రాల్లో చిన్నప్పటి నుంచి కష్టపడి చదువుకొని ఉన్నత ఉద్యోగాల కోసం సప్త సముద్రాలు దాటి అక్కడ ఉన్నత ఉద్యోగాలు చేస్తూ, మనం గర్వపడేలా అక్కడ నివసిస్తున్న మన తెలుగు వారందరికీ అభినందనలు. ఇక్కడ మన కళలను మరచి పోయాము కానీ అమెరికాలో ప్రతీ ఏడాది ఒక పండగలాగా ఇక్కడ నుంచి కళాకారులను ఆహ్వానించి మన కళలను ఆదరిస్తున్న తానా వారు ఇక్కడకు వచ్చి మమ్మలి సన్మానించడం తెలుగు వారి పట్ల వారికున్న అభిమానం ఎంతటిదో అర్థమౌతుంది.’’ అని అన్నారు.

ఈ కార్యక్రమంలో అలనాటి సినీ నటి కృష్ణవేణి, నటులు కోట శ్రీనివాసరావు, మురళీమోహన్‌, గిరిబాబు, గాయని సుశీల, రచయిత పరుచూరి గోపాలకృష్ణ, దర్శకుడు కోదండరామిరెడ్డి, గాయని శోభారాజు, సంగీత గురువు రామాచారి, సినీనటుడు బ్రహ్మానందం, మాజీ ఎంపీ యార్లగడ్డ లక్ష్మీప్రసాద్‌ తదితరులను సన్మానించారు. అంతకుముందు ఏర్పాటు చేసిన పలు సాంస్కృతిక ప్రదర్శనలు అందరినీ  ఆకట్టుకున్నాయి. గురు రామాచారి ఆధ్వర్యంలో వారి శిష్యులు దాదాపు 80 మంది చేసిన గణేశ వందనంతో కార్యక్రమాలను ప్రారంభించారు. సౌందర్య కౌశిక్‌ చేసిన నాట్య ప్రదర్శన ఆకట్టుకుంది. రమాదేవి శిష్యులు చేసిన నృత్య ప్రదర్శన కూడా ఆకట్టుకుంది. దాదాపు 85 మందికిపైగా కళాకారులు ఈ కార్యక్రమంలో పాల్గొన్నారు. స్వాతి అట్లూరి ఈ కార్యక్రమాలను ఏర్పాటు చేయడంలో సహకరించి విజయవంతం చేశారు.  స్కందన్షి  గ్రూప్‌నకు చెందిన సురేష్‌ రెడ్డి దంపతులను కూడా తానా నాయకులు శాలువా, మెమెంటోలతో సన్మానించారు.  తానా అధ్యక్షుడు అంజయ్య చౌదరి లావు, కాన్ఫరెన్స్‌ కమిటీ కన్వీనర్‌ రవి పొట్లూరి, తానా చైతన్య స్రవంతి కో ఆర్డినేటర్‌ సునీల్‌ పంత్ర, ఫౌండేషన్‌ కార్యదర్శి శశికాంత్‌ వల్లేపల్లి తదితరులు మాట్లాడారు.

వాసవి క్లబ్ మెర్లయన్ సింగపూర్ వారి ఆధ్వర్యంలో కార్తికవనభోజనాలు



సింగపూర్‌లోని ఆర్యవైశ్యులందరూ భక్తిశ్రద్దలతో కార్తీక వనభోజనాలను నిర్వహించారు. సింగపూర్‌ సమీపంలో కూర్మ ద్వీపం(కుసు ఐలాండ్) ఇందుకు వేదికైంది. సముద్రం నుంచి సేకరించిన ఇసుకతో విజయలక్ష్మి, ముక్క ఇంద్రయ్య కుటుంబం, అంజలి, చైతన్యలు కలిసి ఒక సైకత లింగాన్ని ఏర్పాటు చేశారు. శ్రీ మారియమ్మన్ ఆలయం నుంచి తెచ్చిన అమ్మవారి విగ్రహానికి ప్రత్యేక పూజలు చేశారు.



ఈ సందర్భంగా క్లబ్ సెక్రటరీ నరేంద్రకుమార్ నారంశెట్టి ప్రసంగిస్తూ కార్తీకమాస వైభవాన్ని, శివుని రూపాలు, విశిష్టతను సభ్యులకు వివరించారు.  అందరు కలిసి సామూహిక కార్తీక దీప సమర్పణ చేశారు. కార్యక్రమంలో చిరంజీవి మౌల్య కిషోర్ నాట్య ప్రదర్శన అందరిని ఆకట్టుకొంది. అమృత వాణి, మానస నృత్య ప్రదర్శన అలరించింది. వినయ్, శిల్ప మకేష్, దివ్య మంజుల, స్వప్న మంచికంటి, నీమ ఆనంద్, శ్రావణి, హైందవి లు 80 కి పైగా కుటుంబాలతో 250 మంది సభ్యులని  సమన్వయం చేసుకొంటూ షడ్రసోపేతమైన విందుభోజనాలు సభ్యులందరికి అందించారు.

విఘ్నేశ్వర్‌ రావు, మానసల సహకారంతో  ఫ్యాషన్ వాక్ కార్యక్రమం అందరిని ఆనందింపచేసింది. శశిధర్, విశ్వేశ్వర్, దత్తలు సభాప్రాంగణాన్ని అలంకరించగా, పిల్లలకి, మహిళలకి ప్రత్యేక ఆట పాటల కార్యక్రమం జరిగింది. యాదా నరేష్, శ్రావణి ఆధ్వర్యంలో సాగిన ప్రత్యేక అభినయం పూర్తయిన తర్వాత విజేతలకు ప్రత్యేక బహుమతులు అందించారు.



క్లబ్ సహా వ్యవస్థాపకుడు మంచికంటి శ్రీధర్‌ మాట్లాడుతూ కమిటీ గత పది సంవత్సరాల్లో ఎంతో వైభవాన్ని సంతరించుకొన్నదని కొనియాడారు. మరికొంత మంది సీనియర్ సభ్యులైన విజయ్ వల్లంకొండ, భాస్కర్ గుప్త, ప్రసాద్ బచ్చు, దివ్య గాజులపల్లి, గోపి కిషోర్, సతీష్ కోట మొదలగు వ్యక్తులు వారి విలువైన అనుభూతులను, క్లబ్ కార్యక్రమాలను కొనియాడారు.

కార్యక్రమం విజయవంతమయ్యేందుకు కృషి చేసిన సేవాదళ్ సభ్యుల్లో ముఖ్యంగా శివ కిషన్, ఫణీష్, వినయ్ చంద్, శ్రీనివాస్ అమర, సతీష్ ఉద్దగిరి, హైందవి, కొత్త హరింద్రబాబు, అనిల్ గాజులపల్లి, మణికంఠ, పల్లపోతుల కిషోర్‌, నందన్, మానస్ తదితరులు వారి వారి సహకారాన్నిచ్చి ముందుకు నడిపించారు. కార్యక్రమానికి స్పాన్సర్స్ గా కౌ అండ్ ఫార్మర్, సంపూర్ణ స్వదేశీ, సౌజి డేకర్స్, కామాక్షి జువెల్లర్స్, జి ఆర్ టి జువెల్లర్స్ సహకరించారు.



చివరిగా కార్యక్రమం ముగింపు సభలో కిషోర్ శెట్టి పోషించిన కీలక పాత్రను క్లబ్ సెక్రటరీ నరేంద్ర కుమార్ నారంశెట్టి, సీనియర్ కమిటీ సభ్యుడు ముక్కాకిషోర్ అభినందించారు. గత తొమ్మిది సంవత్సరాలుగా నరేంద్ర సేవలను గుర్తిస్తూ సీనియర్ సభ్యులందరూ దంపతులకు ప్రత్యేక సన్మాన కార్యక్రమం ఏర్పాటు చేశారు. నరేంద్ర మాట్లాడుతూ సింగపూర్‌లో కోవిడ్ పరిస్థితుల తర్వాత 250 మంది సభ్యులతో కూడిన  కార్యక్రమం కుసు ద్వీపంలో జరగడం ఎంతో ఆనందంగా ఉందన్నారు.



టొరంటోలో అంబరాన్ని తాకిన హార్ట్‌ఫుల్‌ నెస్‌ వార్షిక వేడుకలు



టొరంటో: కెనడాలోని టొరంటో నగరంలో హార్ట్‌ఫుల్‌ నెస్‌ ఇన్‌స్టిట్యూట్‌ 49వ వార్షికోత్సవం, సంక్రాంతి సంబరాలు ఘనంగా జరిగాయి. తెలుగువారి సంస్కృతీ సంప్రదాయాల్ని చాటి చెప్పేలా నిర్వహించిన ఈ వేడుకల్లో వెయ్యి మందికి పైగా ప్రవాస భారతీయులు పాల్గొని సందడి చేశారు. ఈ సందర్భంగా వంద మంది కళాకారులు సంగీతం, నృత్యం, వాయిద్యాలతో ఇచ్చిన ప్రదర్శన అందరినీ అలరించింది. ఈ ప్రదర్శనలు కొనసాగుతున్నంత సేపు ప్రేక్షకులు కరతాళ ధ్వనులతో హోరెత్తించారు. హార్ట్ ఫుల్‌నెస్ సంస్థ సభ్యులు ముగ్గురు యోగా, ధ్యానం వాటి ఉపయోగాలను వివరించారు. ప్రేక్షకులతో పది నిముషాల పాటు ధ్యానం చేయించారు. దీంతో తమకెంతో రిలాక్స్‌గా, మనసు తేలిక అయిన అనుభూతి పొందామని పలువురు తమ అభిప్రాయాలు పంచుకున్నారు. కెనడాలోని హార్ట్ ఫుల్‌నెస్ సంస్థ ప్రధాన నిర్వాహకులుగా ఈ కార్యక్రమాన్ని నిర్వహించగా  బిర్చ్‌మౌంట్ ఫ్రెండ్స్ క్లబ్(BFC), ఒంటారియో తెలుగు ఫౌండేషన్, దుర్హం తెలుగు క్లబ్ సంస్థలు.. ముఖ్యంగా సూర్య కొండేటి, మురళీరెడ్డి చెర్ల,  వెంకట్, సర్దార్ ఖాన్ ఎంతో స్ఫూర్తినిచ్చినట్టు నిర్వాహకులు తెలిపారు.



హార్ట్‌ఫుల్‌ నెస్‌ సంబరాల నిర్వహణను తమ భుజస్కందాలపై వేసుకొని కన్నుల పండువగా నిర్వహించిన నిర్వాహకులు విశ్వనాథన్ శ్రీనివాసన్, మోహన్ బోండా, సూర్య కొండేటి, మురళీ రెడ్డిచర్ల, వెంకట్ చిలువేరులను ఆయా సంస్థల సభ్యులు అభినందించారు. థోర్న్‌హిల్‌ ఎంపీపీ లారా స్మిత్,  ఎంపీపీ దీపక్ ఆనంద్, థార్న్‌హిల్ ఎంపీ మెలిస్సా లాంట్స్‌మన్ ఈ కార్యక్రమానికి విచ్చేశారు. ఈ కార్యక్రమానికి తరలివచ్చిన అతిథులందరికీ నిర్వాహకులు చక్కటి ఆతిథ్యం ఇచ్చారు. భావితరాల్లో మంచి లక్షణాల్ని పెంపొందించేందుకు కృషిచేస్తున్నామని.. తెలుగు ఔన్నత్యాన్ని పెంచేలా మరినర్ని కార్యక్రమాలు చేపట్టనున్నట్టు ఈ సందర్భంగా టొరంటో హార్ట్‌ఫుల్ నెస్ నిర్వాహక కార్యదర్శులు విశ్వనాథన్, మోహన్ బోండా తెలిపారు. 







బసవతారకం ఆసుపత్రికి వీల్ చైర్ల వితరణ

30 వీల్‌చైర్లను అందించిన ఎన్నారై  పొట్లూరి రవి 



హైదరాబాద్‌ :  హైదరాబాద్ బంజారాహిల్స్ లోని బసవతారకం ఇండో అమెరికన్  క్యాన్సర్ ఆసుపత్రిలో భారత స్వాతంత్ర్య దినోత్సవ వేడుకలు ఘనంగా జరిగాయి. 75వ భారత స్వాతంత్ర్య దినోత్సవ వేడుకల సందర్భంగా మంగళవారం ఏర్పాటు చేసిన కార్యక్రమంలో ఎన్నారై  పొట్లూరి రవి బసవతారకం క్యాన్సర్ ఆసుపత్రికి 30 వీల్‌ చైర్లను అందజేశారు. 



ఈ సందర్భంగా ఆసుపత్రి ఛైర్మన్ నందమూరి బాలకృష్ణ  ప్రవాసభారతీయుడు పొట్లూరి రవి కుటుంబసభ్యులను సాదరంగా ఆహ్వానించారు. ఆసుపత్రిలోని 500 పైగా రోగులకు బ్రెడ్ పాకెట్లను పంపిణీ చేశారు. అనంతరం బాలకృష్ణ ఆధ్వర్యంలో 30 వీల్ చైర్లను అందించారు. చేతన ఫౌండేషన్ సహకారంతో జరిగిన కార్యక్రమంలో ఫౌండేషన్ ఛైర్మన్ రవి వెనిగళ్ల, కోఆర్డినేటర్ రంగారావు, ముప్పా రాజశేఖర్, పొట్లూరి కృష్ణారావు తదితరులు పాల్గొన్నారు.





 

తెలుగు వారికి ఇమ్మిగ్రేషన్‌ సేవలు

టెలిమెడిసిన్‌ ద్వారా వైద్య సహాయం
‘రైతు కోసం’ కార్యక్రమాన్ని విస్తరిస్తాం
తానా నూతన అధ్యక్షుడు లావు అంజయ్య చౌదరి
ఈనాడు - అమరావతి



ఈనాడు, అమరావతి: ఉత్తర అమెరికా తెలుగు సంఘం(తానా) ఇమ్మిగ్రేషన్‌ ఫోరం ఏర్పాటు చేసి సేవలను విస్తృతం చేయాలని యోచిస్తున్నట్లు తానా నూతన అధ్యక్షుడు లావు అంజయ్య చౌదరి పేర్కొన్నారు. తెలుగు రాష్ట్రాల్లోనూ ‘రైతు కోసం’ సేవల్ని మరింత విస్తరిస్తాం, అంతర్జాతీయంగా తెలుగు సంఘాల భాగస్వామ్యంతో వచ్చే ఏడాది కూడా ప్రపంచ తెలుగు సాంస్కృతిక మహోత్సవాన్ని నిర్వహిస్తామని తెలిపారు. టెలిమెడిసిన్‌ ద్వారా భారతదేశంలోని తెలుగు వారికి వైద్య సేవలు అందించేందుకు ప్రణాళికలు రూపొందిస్తున్నామని వివరించారు. కృష్ణా జిల్లా పెదఅవుటపల్లికి చెందిన అంజయ్య చౌదరి 2011 నుంచి తానాలో వివిధ పదవులతో పాటు రెండు దఫాలుగా తానా టీం స్వ్కేర్‌(తానా విపత్కర విభాగ సేవా సంస్థ) ఛైర్మన్‌గా పనిచేశారు. ఇటీవలే అధ్యక్షుడిగా బాధ్యతలు స్వీకరించిన ఆయన అమెరికా నుంచి ‘ఈనాడు-ఈటీవీ’తో మాట్లాడారు. అమెరికాలో తెలుగు కుటుంబాల సంఖ్య రోజురోజుకు పెరుగుతున్న నేపథ్యంలో తానా తరఫున వారికి సహాయసహకారాలు అందేలా సేవలు విస్తరించనున్నామని చెప్పారు.

వీసాల విషయంలో ఇబ్బందుల్లేకుండా

‘‘భారత్‌ నుంచి వచ్చేప్పుడు, అమెరికా నుంచి వెళ్లేప్పుడు వీసాల గడువు తీరి ఇబ్బంది పడుతుంటారు. మరోవైపు ఇమ్మిగ్రేషన్‌లో మార్పులు జరుగుతుంటాయి. అత్యవసరంగా పరిష్కరించాల్సిన ఇలాంటి అంశాలకు సంబంధించి తానా ఇమ్మిగ్రేషన్‌ ఫోరం ఏర్పాటు చేయబోతున్నాం. దీని ద్వారా అవసరమైన సలహాలు అందిస్తాం. తానా మెడికల్‌ ఫోరం ద్వారా అత్యవసర సమయాల్లో వైద్య సలహాలు అందించేలా చూస్తాం. భారత్‌ నుంచి వచ్చే వారికి అవసరమయ్యే వైద్య సేవలను ఈ విభాగం అందిస్తుంది. అమెరికాలోనే పుట్టి పెరిగిన పిల్లలకు.. ఎస్‌ఏటీ, ఏసీటీ కోర్సుల్లో శిక్షణ, కళాశాలల్లో ప్రవేశాలకు సంబంధించి సెమినార్లు నిర్వహిస్తాం.

‘తెలుగు భాష’ సేవలో తానా

తానా ఆధ్వర్యంలో భాషా సంస్కృతికి పెద్దపీట వేస్తున్నాం. తెలుగు నవలలు, రచనల పోటీలు నిర్వహించడం ద్వారా భాషాభివృద్ధికి చేయూత అందిస్తున్నాం. కొవిడ్‌ సమయంలో 100 తెలుగు సంఘాల భాగస్వామ్యంతో 50 దేశాల్లోని తెలుగు వారందరినీ ఒకే వేదిక మీదకు తెచ్చి ప్రపంచ సాంస్కృతిక మహోత్సవం నిర్వహించాం. దీనికి అధిక స్పందన లభించింది. 2022లో మరోసారి ఈ సాంస్కృతిక మహోత్సవం చేయబోతున్నాం. ‘‘ఎల్లలు లేని తెలుగు.. ఎప్పటికీ వెలుగు’’ అనే కార్యక్రమం ద్వారా తమిళనాడు, ఇతర రాష్ట్రాల్లో ఉన్న తెలుగు వారికి ఎన్నో కార్యక్రమాలు నిర్వహిస్తున్నాం. ప్రతి రెండేళ్లకు జరిగే తానా మహాసభలకు తెలుగు రాష్ట్రాల నుంచి కవులు, కళాకారుల్ని ఆహ్వానిస్తున్నాం. మరుగున పడిపోతున్న కళలను వెలికితీసి వారికి ప్రోత్సాహం అందిస్తున్నాం. తానా చైతన్య స్రవంతి ద్వారా జానపద కళోత్సవాల ద్వారా కవులు, కళాకారుల్ని సత్కరిస్తున్నాం. తానా ప్రపంచ సాహిత్య వేదిక ద్వారా ప్రతి నెలాఖరు ఆదివారం నిర్వహించే కార్యక్రమాలకు విశేష స్పందన లభిస్తోంది. అమెరికాలోని చిన్నారులు సులభంగా తెలుగు మాట్లాడటం, రాయడం కోసం రెండేళ్లుగా ‘తానా పాఠశాల’ అనే కార్యక్రమానికి శ్రీకారం చుట్టాం. ఇందులో భాగంగా తెలుగు పలుకు, అడుగు, పరుగు, వెలుగు అనే అంశాలపై ప్రభుత్వ సహకారంతో తరగతులు నిర్వహిస్తున్నాం. గతేడాది 1,500 మంది చిన్నారులకు తెలుగు నేర్పించాం. రాబోయే రెండేళ్లలో 5 వేల మందికి తెలుగు నేర్పించాలనే లక్ష్యాన్ని నిర్దేశించుకున్నాం.  

కొవిడ్‌లో కీలకంగా

కొవిడ్‌ సమయంలో తెలుగు రాష్ట్రాలకు 700 ఆక్సిజన్‌ కాన్సన్‌ట్రేటర్లు, 20వేల మెడికల్‌ కిట్లు అందించాం. వేలాదిమంది వలస కార్మికులకు అన్నదాన కార్యక్రమాలు చేపట్టాం. తానా ఫౌండేషన్‌ ద్వారా 45 ఏళ్లుగా 220 మిలియన్‌ డాలర్లతో సేవా కార్యక్రమాలు నిర్వహించాం. తెలుగు రాష్ట్రాల్లో శంకర నేత్రాలయతో కలిసి 1,000 పైగా నేత్ర వైద్య శిబిరాల ద్వారా 40వేల మందికి పైగా పరీక్షలు నిర్వహించి అవసరమైన వారికి కళ్లజోళ్లు అందించాం. బసవతారకం ఇండో అమెరికన్‌ క్యాన్సర్‌ ఆసుపత్రి భాగస్వామ్యంతో శిబిరాలు నిర్వహించాం. ఆపరేషన్‌ వారధి కింద వెయ్యి మంది అనాథ బాలబాలికలకు ఏడాదికి సరిపడా కార్పస్‌ఫండ్‌, పలు చోట్ల మినరల్‌ వాటర్‌ ప్లాంట్లు, వేలాదిగా డిజిటల్‌ తరగతులు, డిజిటల్‌ లైబ్రరీలు ఏర్పాటు చేశాం. గ్రామీణ ప్రాంతాల్లో గ్రహణమొర్రి, మణిపాల్‌ ఆసుపత్రి భాగస్వామ్యంతో గుండె సంబంధిత పరీక్షలు చేస్తున్నాం. పురిటిగడ్డను మరచిపోకుండా ఎన్నో కార్యక్రమాలు చేపట్టాం.

విద్యార్థులకు అండదండలు

తెలుగు రాష్ట్రాల్లో బాగా చదువుకుంటూ ఆర్థికంగా వెనకబడిన విద్యార్థులను గుర్తించి చేయూత ఇస్తున్నాం. తానా ఫౌండేషన్‌ ద్వారా ఉపకార వేతనాలు అందిస్తున్నాం. ఉన్నత చదువుల కోసం అమెరికా, కెనడా తదితర దేశాలకు వచ్చిన విద్యార్థులు ఇబ్బందులు పడుతుంటారు. అమెరికాలో నకిలీ విశ్వవిద్యాలయాల్లో ప్రవేశాలు తదితర సమస్యలు ఎదురైనప్పుడు న్యాయ సహాయం అందించడంతోపాటు.. వారిని మరో విశ్వవిద్యాలయానికి బదిలీ చేయించేలా చర్యలు తీసుకున్నాం. సంబంధిత విశ్వవిద్యాలయాలు, అమెరికా ప్రభుత్వ సహకారం తీసుకుంటూ సాధ్యమైనంత వరకు వారికి ఎలాంటి ఇబ్బందులు లేకుండా చూస్తున్నాం. కొవిడ్‌ సమయంలో ఎంఎస్‌ చదివే విద్యార్థులకు అవసరమైన వసతి సౌకర్యాలు ఏర్పాటు చేయడంతోపాటు నిత్యావసరాలు అందించాం.

అమెరికా వ్యవసాయం చూపిస్తున్నాం

తానా ద్వారా రైతు కోసం అనే కార్యక్రమాన్ని ఆరేళ్ల కిందట ప్రారంభించాం. తెలుగు రాష్ట్రాల్లోని రైతులకు పురుగు మందుల పిచికారీ సమయంలో ఉపయోగించే 8 పరికరాలతో కూడిన రైతు రక్షణ కిట్లు, భూసార పరిరక్షణకు అవసరమైన ఆధునిక సామగ్రిని అందించాం. తానా చైతన్య స్రవంతిలో ‘రైతు కోసం’ అనేది పెద్ద కార్యక్రమం. రెండేళ్లకోసారి జరిగే సభలకు రైతుల్ని ఎంపిక చేసి.. తానా ఖర్చుతో వారిని తీసుకొచ్చి అమెరికాలో వ్యవసాయ విధానాలు ఎలా ఉంటాయో చూపిస్తున్నాం.

విపత్కర విభాగ సేవా సంస్థ

తానా ఆధ్వర్యంలో 2008 అక్టోబరు 26న టీం స్వ్కేర్‌(తానా విపత్కర విభాగ సేవా సంస్థ) స్థాపించాం. అమెరికాలోని తెలుగు కుటుంబాలకు సంబంధించి.. ప్రతివారం నాలుగైదు దుర్ఘటనలు జరుగుతున్నాయి. ప్రమాదాలు, హత్యలు, ఆత్మహత్యలు, ఆరోగ్యపరమైన సమస్యలతో చనిపోతున్నారు. ఇలాంటి సంఘటనల్లో.. పార్థివ దేహాలను భారత్‌కు పంపడానికి చర్యలు తీసుకుంటున్నాం. అమెరికా, కెనడాలో సుమారు వెయ్యిమంది కార్యకర్తలు సహాయ చర్యల్లో పాలుపంచుకుంటారు. అమెరికాలోని తెలుగు వారికి రోజువారీ సహాయ చర్యల కోసమే తానా కేర్స్‌ ఏర్పాటైంది. ఈ విభాగంలో 15 కార్యక్రమాలు ఉంటాయి. బోన్‌మ్యారో డ్రైవ్స్‌ ద్వారా ప్రాణాలు కాపాడుతున్నాం. రక్తదాన శిబిరాలు, ఆహారం, వేసవి శిబిరాల ద్వారా వేలమంది విద్యార్థులకు శిక్షణ అందిస్తున్నాం.

రాబోయే రెండేళ్లలో మరింత చేరువయ్యేలా

రాబోయే రెండేళ్లలో తానా ఫౌండేషన్‌, టీం స్వ్కేర్‌ ద్వారా చేసే కార్యక్రమాలను మారుమూల ప్రాంతాలకు తీసుకెళ్లాలని లక్ష్యంగా నిర్ణయించుకున్నాం. తానా ఫిట్‌నెస్‌ ఫోరం చేయబోతున్నాం. తానా సభ్యత్వం తీసుకున్న వారికి ప్రయోజనాలు అందించే ఆలోచన ఉంది. వచ్చే తరంతో మమేకం అయ్యేలా యువతను ఆకర్షించేందుకు యువజన కార్యక్రమాలు నిర్వహిస్తాం. మహిళా సాధికారతకు పెద్దపీట వేయాలని నిర్ణయించాం. ఆర్థిక ఇబ్బందులు ఎదుర్కొంటున్న కళాకారులను గుర్తించి పింఛన్లు ఇవ్వాలనే ఆలోచన ఉంది’ అని లావు అంజయ్య చౌదరి వివరించారు. 

మార్చి 2న ‘ఇండియా గివింగ్ డే’.. విరాళాలకు ‘అగస్త్య యూఎస్‌ఏ’ పిలుపు



ఇంటర్నెట్‌డెస్క్‌: భారతదేశంలోని పేదలకు సాయం చేసేందుకు అమెరికాలోని ఎన్‌ఆర్‌ఐలు, ఇండో అమెరికన్లు, వివిధ స్వచ్ఛంద సంస్థలు సంయుక్తంగా ‘ఇండియా గివింగ్‌ డే’ను నిర్వహిస్తున్నాయి. ఇండియా ఫిలాంత్రఫీ అలయెన్స్‌ (ఐపీఏ) పేరుతో నిర్వహిస్తున్న ఈ కార్యక్రమంలో ‘అగస్త్య యూఎస్‌ఏ’తోపాటు అమెరికాలోని పలు స్వచ్ఛంద సంస్థలు పాల్గొంటున్నాయి. విద్య, ఆరోగ్య సంరక్షణ, లింగ సమానత్వాన్ని మెరుగుపరిచేందుకు.. పేదరికంలో ఉన్న భారతీయుల ఇతర ముఖ్యమైన అవసరాలను తీర్చే ప్రాజెక్ట్‌లకు నిధులు సమకూర్చడానికి ఈ విరాళాలను సేకరిస్తున్నారు. 

ఈ కూటమి సభ్యులు ఇప్పటికే అమెరికాలో ఏడాదికాలంలో దాదాపు 60 మిలియన్‌ డాలర్ల నిధులను సమీకరించారు. వార్షిక సింగిల్‌-డే పుష్‌  నిర్వహించడం ద్వారా సమష్టిగా ఒక్కరోజులో మరిన్ని నిధులను సేకరించడమే లక్ష్యంగా ఈ గివింగ్‌ డేను నిర్వహిస్తున్నారు. ప్రపంచంలోని నలుమూలలా నివసించే వారి నుంచి ఈ కూటమి విరాళాలను స్వాగతిస్తోంది. ముఖ్యంగా అమెరికాలో నివసిస్తున్న భారతీయ అమెరికన్లు, ప్రవాస భారతీయుల నుంచి చందాలు, విరాళాలు సేకరించడమే ఈ ఈవెంట్ లక్ష్యం.

2022 గ్లోబల్ మల్టీ డైమెన్షనల్ పావర్టీ ఇండెక్స్ ప్రకారం ప్రపంచంలో మరే దేశంలోనూ లేని విధంగా భారత్‌లో 228.9 మిలియన్ల మంది పేదరికంలో మగ్గుతున్నారని ‘అగస్త్య యూఎస్‌ఏ’ తెలిపింది. అమెరికాలో నివాసముంటున్న ఎన్‌ఆర్‌ఐలు, ఇండో అమెరికన్ల నుంచి విరాళాలు ఆశిస్తున్నట్లు వెల్లడించింది. అమెరికాలోని 2.7 మిలియన్ల ప్రవాస భారతీయులు, అమెరికాలో పుట్టిన భారతీయ సంతతికి చెందిన 1.3 మిలియన్ల ఇండో అమెరికన్ల నుంచి విరాళాలను ఆశిస్తున్నట్లు తెలిపింది.



పూర్తి వివరాలకు ఈ లింక్‌పై క్లిక్‌ చేయండి 

ఖతార్‌లో ఆంధ్ర కళా వేదిక ఆధ్వర్యంలో తెలుగు భాషాదినోత్సవాలు



ఖతార్‌: వ్యావహారిక భాషా పితామహుడు గిడుగు రామ్మూర్తి జయంతి సందర్భంగా ఆగస్టు 29న ఖతార్‌లో ‘తెలుగు భాషా దినోత్సవం’ కార్యక్రమాన్ని ఘనంగా నిర్వహించారు. ఆంధ్ర కళా వేదిక కార్యవర్గ బృందం ఆధ్వర్యంలో జరిగిన ఈ సభకు పలువురు తెలుగు భాషా ప్రముఖులు, అభిమానులు హాజరై మాతృభాష పట్ల తమకున్న అభిమానాన్ని, ప్రేమను పంచుకున్నారు. ఆంధ్ర కళా వేదిక అధ్యక్షుడు వెంకప్ప భాగవతుల మాట్లాడుతూ.. ఖతార్‌లో మొట్టమొదటిసారిగా తెలుగు భాషా దినోత్సవం జరుపుకోవడంతోపాటు ఉచితంగా తెలుగు భాషా తరగతులను నిర్వహించడం ఆనందంగా ఉందన్నారు.



ఈ సందర్భంగా చిన్నారులకు పద్యాలు, శ్లోకాలు, సామెతలు తదితర అంశాలపై పోటీలు నిర్వహించామని, విజేతలకు బహుమతులు, ప్రశంసా పత్రాలు అందజేసినట్లు వెంకప్ప తెలిపారు. కాగా చిన్నారుల ప్రదర్శనలు ప్రత్యేక ఆకర్షణగా నిలిచాయి. పోటీల నిర్వహణకు న్యాయనిర్ణేతలుగా వ్యవహరించిన తెలుగు ఉపాధ్యాయినులు రజితా రెడ్డి, సుధా చిత్తాప్రగడతో పాటు పిల్లల్ని ప్రోత్సహించిన సత్యనారాయణ మలిరెడ్డి, గొట్టిపాటి రమణ, ఇంద్రగంటి ప్రసాద్‌కు ధన్యవాదాలు తెలియజేశారు. కార్యక్రమాన్ని విజయవంతంగా నిర్వహించిన కార్యవర్గ సభ్యులు విక్రమ్ సుఖవాసి, కె.టి.రావు, సుధ(హోస్ట్), శిరీషా రామ్, రవీంద్ర, సాయి రమేశ్‌కు అభినందనలు తెలియజేశారు. ముగింపు సందేశంతో విక్రమ్ సుఖవాసి ఈ కార్యక్రమాన్ని ముగించారు.



Nri news: ఉపేంద్ర చివుకుల ప్రజాసేవకు గుర్తింపు..అభినందించిన గవర్నర్‌



న్యూజెర్సీ: అమెరికాలో తెలుగువాడైన ఉపేంద్ర చివుకులకు అరుదైన గౌరవం దక్కింది. గత కొన్నేళ్లుగా ఆయన చేస్తున్న సేవలను గుర్తించిన నూజెర్సీ పరిపాలన విభాగం.. ఆయన సేవలను ప్రశంసిస్తూ ఓ ప్రకటన విడుదల చేసింది. న్యూజెర్సీ పబ్లిక్ యూటీలీటీస్ బోర్డు సమావేశంలో కమిషర్లు ఫియోర్డలిసో, హోల్డెన్, సోలమన్, గోర్డాన్, క్రిసోడౌలాలు.. ఉపేంద్ర చివుకుల సేవలను గుర్తిస్తూ చేసిన తీర్మాన ప్రతిని ఆయనకు అందించారు. పన్ను చెల్లింపుదారులు, రేట్ పేయర్స్ కోసం గత 25 సంవత్సరాలుగా ఆయన చేసిన సేవలు మరువలేమని వారు అన్నారు. చిత్తశుద్ధితో, సేవా దృక్పథంతో పని చేసిన ఉపేంద్రను అభినందిస్తూ గవర్నర్ ఫిల్ మర్ఫీ కూడా ఓ ప్రశంసా పత్రాన్ని అతడిని అందించారు.

వీసా జారీలో జాప్యం తప్పదు

కొవిడ్‌ పరిస్థితులే కారణమన్న అమెరికా రాయబార కార్యాలయం



దిల్లీ: వలసేతర (నాన్‌ ఇమ్మిగ్రెంట్‌) విభాగాల్లో వీసా అపాయింట్‌మెంట్‌/జారీ ప్రక్రియల కోసం.. సాధారణంతో పోలిస్తే ప్రస్తుతం కొంత ఎక్కువ సమయం ఎదురుచూడక తప్పదని దిల్లీలోని అమెరికా రాయబార కార్యాలయం పేర్కొంది. కొవిడ్‌ మహమ్మారితో ఏర్పడిన అవాంతరాల నుంచి కోలుకొని పరిస్థితులు ఇప్పుడిప్పుడే తిరిగి పట్టాలెక్కుతుండటమే అందుకు కారణమని తెలిపింది. నూతన అంతర్జాతీయ విమానయాన విధానం ప్రకారం భారత్‌ నుంచి దాదాపు 30 లక్షల మంది వీసాదారులు ఈ నెల 8 నుంచి అమెరికాకు వెళ్లేందుకు అవకాశాలున్నాయని వెల్లడించింది. కొవిడ్‌ టీకా తీసుకున్నట్లు ప్రయాణానికి ముందు వారు ధ్రువీకరణ పత్రాలు సమర్పించాల్సి ఉంటుందని గుర్తుచేసింది. ప్రపంచ ఆరోగ్య సంస్థ నుంచి కొవిషీల్డ్‌కు అత్యవసర వినియోగ అనుమతి దక్కిన నేపథ్యంలో.. ఆ టీకా వేసుకున్నవారినీ ప్రయాణానికి అనుమతించనున్నట్లు స్పష్టం చేసింది. 

Lottery: లాటరీ టికెట్‌ కొని మర్చిపోయాడు.. కోటీశ్వరుడయ్యాడు



అమెరికా నార్త్‌ కరోలినాలోని ఓ మెకానిక్‌ను అదృష్టం వరించింది. లాటరీలో దాదాపు 2 లక్షల డాలర్లను(దాదాపు రూ.1.5 కోట్లు) అతడు గెలుచుకున్నాడు. ఇప్పుడు ఆ డబ్బులతో తన కుటుంబ కలలను తీర్చాలని అతడు ఆశపడుతున్నాడు. ఫ్రాంక్‌విల్లే ప్రాంతానికి చెందిన గ్రెగరీ వారెన్‌.. సెప్టెంబరు 29న ఓ చోట గ్యాస్‌ ఫిల్లింగ్‌ చేయడానికి వెళ్లి, అక్కడ ‘క్యాష్‌ 5 లాటరీ’ టికెట్టును కొనుగోలు చేశాడు. కానీ, అక్టోబరు 4వరకు అతడు ఆ టికెట్‌ సంగతే పట్టించుకోనే లేదు. అనూహ్యంగా అతడు కొనుగోలు చేసిన టికెట్టే లాటరీలో జాక్‌పాట్‌ గెలుచుకుంది. పన్నుల తర్వాత.. దాదాపు రూ. కోటి చెక్కును అందుకున్నాడు వారెన్‌.

vadiparthi padmakar: అంతర్జాలం వేదికగా.. ఘనంగా వద్దిపర్తి పద్మాకర్‌ శతావధానం

లండన్‌లో ఘనంగా ఎన్టీఆర్‌ శతజయంతి ఉత్సవాలు



లండన్‌: తెలుగు జాతి ఖ్యాతిని విశ్వవ్యాప్తం చేసిన తెలుగుదేశం పార్టీ వ్యవస్థాపకులు, దివంగత మాజీ ముఖ్యమంత్రి ఎన్టీఆర్‌ శత జయంతి ఉత్సవాలు లండన్‌లో ఘనంగా జరిగాయి. లండన్‌ తెదేపా ఎన్‌ఆర్‌ఐ ఆధ్వర్యంలో ఈస్ట్‌ లండన్‌లో పార్టీ కార్యకర్తలు, అభిమానులు ఈ వేడుకలను ఘనంగా నిర్వహించారు. ఖండాలు దాటిన తమ అభిమాన నాయకుడిని మార్చిపోమంటూ ఎన్టీఆర్‌ విగ్రహానికి ఘనంగా నివాళులు అర్పించారు. ఆయన చిత్రపటానికి పూల మాలలు వేసి, జ్యోతి ప్రజ్వలన చేసి తెదేపా మహానాడును ప్రారంభించారు. 



మహానాడు కార్యక్రమం సందర్భంగా పలువురు వక్తలు మాట్లాడారు. ఎన్టీఆర్‌ను స్మరించుకుంటూ ఆనాటి విషయాలను గుర్తుచేసుకున్నారు. ఎన్టీఆర్‌ ప్రజల కోసం చేసిన సేవలు, ఆయన తీసుకొచ్చిన పథకాలు గురించి మాట్లాడారు. పేద బడుగు బలహీన వర్గాలకు ఎన్టీఆర్‌ అండగా నిలిచారని కొనియాడారు. ఈ సందర్భంగా స్వాతి రెడ్డి ప్రవాసాంధ్రులని ఉదేశిస్తూ మాట్లాడారు. సోషల్ మీడియాని ఉపయోగించుకుంటూ పార్టీని ఎలా పటిష్టం చేయాలో చెబుతూ యువతని ప్రోత్సాహపరిచారు. వైకాపా పరిపాలనను అడ్డుకోవడానికి ప్రవాస ఆంధ్రులు పార్టీ కోసం మరింత ఎక్కువగా కష్టపడాలన్నారు. 2024లో జరగనున్న ఎన్నికల్లో చంద్రబాబును ముఖ్యమంత్రిని చేసే వరకు పోరాటం ఆపొద్దన్నారు. అంతేకాకుండా ఈ ఏడాది పాటు ఎన్టీఆర్‌ శత జయంతి ఉత్సవాల నిర్వహణ, ప్రభుత్వ వైఫల్యాలను ఎప్పటికప్పుడు సోషల్ మీడియా ద్వారా ఎండగట్టడం, ఎన్నికల సమయంలో పార్టీ అధికారంలోకి రావటం కోసం ఎలా పని చెయ్యాలి అనే విషయాల మీద చర్చలు జరిపారు. 



అనంతరం జై తెలుగుదేశం, జై ఎన్టీఆర్‌, జోహార్‌ ఎన్టీఆర్‌ నినాదాల మధ్య కేక్‌ కోశారు. ఈ కార్యక్రమంలో గుంటుపల్లి శ్రీదేవి పాల్గొని జెండా వందనం చేశారు.
సుధీర్ కొత్తపల్లి, నవీన్ సామ్రాట్ జలగడుగు, శ్యామ్ సుందరరావు ఊట్ల, సజ్జ శ్యామ్, రామకృష్ణ నాయుడు, అనిల్ పచ్చ, జగదీశ్ బండారుపల్లి, మురళీ కృష్ణా ఆరి, శ్రీనివాస్ వళ్లిపల్లి, సాయి కృష్ణ గుర్రం, విజయ్‌ తదితరులు ఈ కార్యక్రమం విజయవంతం కావడానికి సహాయ సహకారాలు అందించారు. 



ఈ కార్యక్రమంలో ఏపీ మాజీ మంత్రులు దేవినేని ఉమామహేశ్వరరావు, నక్కా ఆనంద్‌ బాబు, పరిటాల సునీత, కాలువ శ్రీనివాసులు, పార్టీ సీనియర్ నాయకులు రాజమండ్రి ఎమ్మెల్యే గోరంట్ల బుచ్చయ్య చౌదరి, ఊరవకొండ శాసన సభ్యులు పయ్యావుల కేశవ్, రాష్ట్ర ప్రధాన కార్యదర్శి గౌతు శిరీష, మన్నవ సుబ్బారావు, కిమిడి నాగార్జున జూమ్‌ కాల్‌ ద్వారా పాల్గొని ప్రసంగించారు. ఈ కార్యక్రమాన్ని ఏర్పాటు చేసిన నిర్వాహకులను ప్రశంసించారు. మున్ముందు ఇలాంటి కార్యక్రమాలు ఏర్పాటు చేయాలని, 2024లో తెదేపా విజయం కోసం పనిచెయ్యాలి అని సూచించారు. 



ఘనంగా దేవులపల్లి కృష్ణశాస్త్రి జయంతి వేడుకలు



సింగపూర్‌: శ్రీ సాంస్కృతిక కళాసారథి(సింగపూర్) వంశీ - శుభోదయం సంస్థల సంయుక్త ఆధ్వర్యంలో భావకవితా పితామహుడు పద్మభూషణ్‌ దేవులపల్లి కృష్ణశాస్త్రి 124 జయంతి కార్యక్రమం అంతర్జాల వేదికపై ఘనంగా నిర్వహించారు. 7 గంటల పాటు జరిగిన ఈ కార్యక్రమంలో సింగపూర్, అమెరికాల నుంచే కాకుండా భారత్‌ నుంచి కూడా అతిథులు పాల్గొన్నారు. వంశీ ఆర్ట్ థియేటర్స్ స్వర్ణోత్సవ వసంత ప్రచురణగా 17 దేశాల నుంచి 250 మంది కవయిత్రులు రచించిన కవితలతో రూపొందింపబడిన ‘కవితా మేఘమాల’ అనే కవితా సంకలనం ఈ సభలో దేవులపల్లి వారి స్మృతిలో ఆవిష్కరించటం విశేషం.  శాసన మండలి సభ్యులు సురభి వాణీదేవి ముఖ్య అతిథిగా విచ్చేసి ఈ పుస్తకాన్ని ఆవిష్కరించారు. అలనాటి ప్రముఖ నటీమణి జమునా రమణారావు, దేవులపల్లివారి సినిమా పాటలను తలచుకుంటూ ప్రసంగించారు. 



గౌరవ అతిథిగా పొట్టి శ్రీరాములు విశ్వవిద్యాలయం పూర్వ ఉపకులపతి ఆచార్య ఆవుల మంజులత విచ్చేసి కవితా సంకలనాన్ని సమీక్షించారు. రాధిక మంగిపూడి వ్యాఖ్యాన నిర్వహణలో జరిగిన ఈ కార్యక్రమంలో శుభోదయం సంస్థ నిర్వాహకులు కలపటపు లక్ష్మీ ప్రసాద్,  దేవులపల్లి వారి కుటుంబ సభ్యులు లలితారామ్, రత్నపాప, సీతా రత్నాకర్, శారద తదితరులు, 12 మంది ప్రముఖ వక్తలు, 8 మంది  ప్రసిద్ధ గాయనీమణులు పాల్గొన్నారు.  శ్రీ సాంస్కృతిక కళాసారథి అధ్యక్షులు కవుటూరు రత్నకుమార్ మాట్లాడుతూ సింగపూర్ నుంచి ఈ కార్యక్రమాన్ని నిర్వహించటం తమ అదృష్టమన్నారు. వంశీ అధ్యక్షులు  రామరాజు మాట్లాడుతూ దేవులపల్లి ఫౌండేషన్ అధ్యక్షురాలు లలిత రామ్ అందించిన ఆర్థిక సహకారంతో, కవితా మేఘమాల సంకలనాన్ని ప్రచురించామన్నారు. 



శారద అశోకవర్ధన్, డా.బాలాంత్రపు లావణ్య, డా. టేకుమళ్ళ వెంకటప్పయ్య, డా.రామసూరి, డా.దామరాజు కామేశ్వరరావు, సుబ్బు వి పాలకుర్తి, యస్ వేణుగోపాలరెడ్డి, శ్రీదేవి లేళ్ళపల్లి, రామనాథ్, చంద్ర రెంటచింతల, డా.నిడమర్తి నిర్మలా దేవి, డా.వైదేహి శశిధర్aiల దేవులపల్లి గురించి పరిశోధనాత్మక ప్రసంగాలను అందించారు. వేదవతి ప్రభాకర్, దివాకర్ల సురేఖ మూర్తి,  వేదాల శశికళ స్వామి,  యస్ పి వసంత,  హిమబిందు,  శాంతి శ్రీ, శ్రేయ రామనాథ్, ధర్మరాజు వంశీ ప్రియలు కృష్ణశాస్త్రి రచించిన పాటలను అద్భుతంగా ఆలపించి అలరించారు. సింగపూర్ నుంచి గణేశ్న రాధాకృష్ణ సాంకేతిక సమన్వయంతో ప్రపంచవ్యాప్తంగా ఈ కార్యక్రమం యూట్యూబ్, ఫేస్‌బుక్‌ ఫేస్‌బుక్‌ ద్వారా ప్రత్యక్ష ప్రసారం చేశారు.











ఘనంగా 100 మందికి పైగా గాయకులతో ఘంటసాల శతగళార్చన



సింగపూర్‌: అమర గాయకుడు, ప్రముఖ సంగీత దర్శకుడు పద్మశ్రీ ఘంటసాల వెంకటేశ్వరరావు శత జయంతి వేడుకల సందర్భంగా ఆయనకి భారతరత్న పురస్కారం ఇవ్వడం సముచితం అనే నినాదంతో శంకర నేత్రాలయ యూఎస్‌ఏ అధ్యక్షుడు బాల రెడ్డి ఇందుర్తి ఆధ్వర్యంలో 150 పైగా టీవీ చర్చ కార్యక్రమాలు నిర్వహించిన విషయం తెలిసిందే. ఇందులో భాగంగా ప్రముఖ దర్శకులు సుకుమార్, ప్రముఖ సంగీత దర్శకులు దేవిశ్రీ ప్రసాద్, ప్రముఖ రచయిత, నటులు దర్శకులు తనికెళ్ళ భరణి, ప్రముఖ గేయ రచయితలు చంద్రబోస్, అనంత శ్రీరామ్ తదితరులు పాల్గొని ఘంటశాల గొప్పతనాన్ని చాటిచెప్పారు. వీరితో పాటు, సహ నిర్వాహకులైన విజు చిలువేరు, రత్న కుమార్ కవుటూరు, శారద ఆకునూరి, రెడ్డి ఉరిమిండి, రామ్ దుర్వాసుల, ఫణి డొక్కా, శ్యాం అప్పాలి, నీలిమ గడ్డమణుగు, జయ పీసపాటి, శ్రీలత మగతలతో కలసి ప్రపంచ వ్యాప్తంగా 100 మంది పైగా గాయకులు / గాయనీమణులు తో  ఘంటసాల శత గళార్చన కార్యక్రమం ఘనంగా నిర్వహించారు. ఇందుకు సంబంధించిన మొదటి భాగం ఆగస్టు 21వ తేదీ నుంచి నిర్వాహకులు అందుబాటులోకి తెచ్చారు. మిగిలిన భాగాలు ఆగస్టు 28న, సెప్టెంబరు 4, సెప్టెంబరు 11వ తేదీల్లో ప్రసారం చేయనున్నారు. 

ఈ సందర్భంగా, ఘంటసాల స్వగృహంలో కోడలు కృష్ణ కుమారి మాట్లాడుతూ.. రెండేళ్ల కిందట ఘంటసాల రత్నకుమార్ వంద కేంద్రాల్లో శతజయంతి కార్యక్రమాన్ని చేయాలనుకున్నారని తెలిపారు. ఆయన అకాల మరణంతో నిర్వాహకులు ఈ కార్యక్రమాన్ని చేపట్టడం సంతోషంగా ఉందన్నారు. ఇంతటి బృహత్కార్యాన్ని చేపట్టిన నిర్వాహకులకు ప్రత్యేక కృతజ్ఞతలు తెలియజేశారు.



మొదటి భాగంలో పాల్గొన్న ముఖ్య అతిథులు తనికెళ్ళ భరణి మాట్లాడుతూ ఇంతటి విశ్వవేదికని పంచుకుంటున్న అందరికీ అభినందనలు తెలిపారు. ‘మిథునం’లో ఒక సన్నివేశంలో వచ్చిన ఘంటసాల ఆలపించిన పుష్పవిలాపం గురించి గుర్తు చేసుకున్నారు. ఇప్పటికీ వారి పాటతోనే అందరు మేల్కొంటారని, వారి స్వగ్రామానికి వెళ్లినప్పుడు అనిర్వచనీయమైన అనుభూతిని పొందానని చెప్పారు. ఘంటసాల ఒక పరిపూర్ణ గాయకుడు, మంచి సంస్కారం గల మహోన్నత వ్యక్తి అని కొనియాడారు.  ప్రముఖ సినీ దర్శకులు  సుకుమార్  మాట్లాడుతూ.. ఘంటసాల మనందరి హృదయాలలో చిరస్థాయిగా నిలిచిపోయారు అని చెప్పడానికి నిదర్శనం ఇప్పటికి ప్రతి ఊరూ ఘంటాసాల పాటతోనే మేల్కొంటుందని పేర్కొన్నారు. ఘంటసాల శతజయంతి సందర్భంగా వారికి భారతరత్న ఇవ్వాలని మనస్ఫూర్తిగా కోరుకుంటున్నానని చెప్పారు.



శ్యాం అప్పాలి బృందం (మెల్ బోర్న్, ఆస్ట్రేలియా) సంధ్య ఈశ్వర, కళ్యాణి వల్లూరి, లలిత చింతలపాటి, కిరణ్ కొక్కిరి, ఫణి డొక్కా బృందం (బాస్టన్, యూఎస్‌ఏ) హరిని దర్భా, (ఇండియా) మృదురవళి దర్భా, మరియు జయ పీసపాటి బృందం ( హాంకాంగ్ ) హర్షిణీ పచ్చంటి, సుసర్ల సాయి జయంత్, నారాయణి గాయత్రి ఇయుణ్ణి, డా.సతీష్ కుమార్ పట్నాల, రోహన్ మార్కాపురం (యూఎస్‌ఏ) రోహిత్ విస్సంశెట్టి , (తైవాన్) డా.ఏకాంబర నెల్లూర్ ప్రకాష్, డా.సత్య చందు హరిసోమయాజుల, కన్నెగంటి వాసంతి దేవి పలువురు గాయకులు పాల్గొని ఘంటసాల పాటలు పాడి మరియు చక్కటి వ్యాఖ్యానంతో వారిని స్మరించుకున్నారు.  ఘంటసాలకు భారతరత్న ఇవ్వాలని మొదలుపెట్టిన సంతకాల సేకరణకు (Signature Campaign) అనూహ్య స్పందన లభిస్తోందని నిర్వాహకులు తెలిపారు, వివరాలు మీ అందరి కోసం: https://www.change.org/BharatRatnaForGhantasalaGaru ఈ కార్యక్రమంలో పాల్గొన్న అందరికి బాలరెడ్డి ఇందుర్తి ప్రత్యేక ధన్యవాదాలు తెలియ చేశారు. మరిన్ని వివరాలు తెలుసుకోవాలనుకుంటే, ghantasala100th@gmail.comకు సంప్రదించగలరని ఒక ప్రకటనలో తెలిపారు.

Saudi Visa: భారతీయులకు సౌదీ గుడ్‌న్యూస్‌.. వీసాకు ఆ క్లియరెన్స్‌ అక్కర్లేదు



దిల్లీ:  సౌదీ అరేబియా (Saudi Visa) భారతీయులకు గుడ్‌న్యూస్‌ చెప్పింది. సౌదీ వెళ్లాలనుకునే భారతీయులు ఇకపై వీసా కోసం పోలీస్‌ క్లియరెన్స్‌ సర్టిఫికెట్‌ సమర్పించాల్సిన అవసరం లేదని ఆ దేశం స్పష్టంచేసింది. ఈ మేరకు భారత్‌లోని ఆ దేశ రాయబార కార్యాలయం ట్విటర్‌ ద్వారా ఈ విషయాన్ని వెల్లడించింది. భారత్‌తో తమ దేశానికి ఉన్న బలమైన వ్యూహాత్మక బంధం దృష్ట్యా వీసాల కోసం పోలీస్‌ క్లియరెన్స్‌ను రద్దు చేస్తున్నట్లు తెలిపింది. దీనిద్వారా ఇరు దేశాల మధ్య బంధం మరింత బలపడుతుందని పేర్కొంది.

సౌదీ తీసుకున్న ఈ నిర్ణయం ద్వారా వీసా అప్లికేషన్ ప్రక్రియ వేగవంతం కానుంది. పర్యాటక సంస్థలకు పని సులభతరం కానుంది. ఆ మేరకు టూరిస్టులకు డాక్యుమెంట్ల భారం తగ్గనుంది. ప్రస్తుతం దాదాపు 20 లక్షల మంది భారతీయులు ప్రశాంతంగా సౌదీ అరేబియాలో జీవిస్తున్నారని ఆ దేశం తెలిపింది. వాస్తవానికి సౌదీ రాజు మహ్మద్‌ బిన్‌ సాల్మన్‌ ఈ నెల భారత్‌లో పర్యటించాల్సి ఉంది. ప్రధాని మోదీతో భేటీ కావాల్సి ఉంది. అనివార్య కారణాల వల్ల పర్యటన రద్దయ్యింది.

ముగ్గురు మిత్రుల ఆత్మీయ ఆలోచన.. అనాథలకు పంచె, ఓణీల పండగ


తానా ఆధ్వర్యంలో గుంటూరులో నిర్వహణ



గుంటూరు: ‘సేవ అంటే అండగా ఉండటం కాదు.. ఆసరాగా నిలవడం కాదు.. అభాగ్యుల జీవితంలో ఆత్మీయులుగా మమేకమవ్వటం’ అని అంటున్నారు ముగ్గురు స్నేహితులు. అమ్మనాన్నలు ఉన్న పిల్లలకు అందే సంతోషాలు అనాథలకు కూడా అందాలన్న సంకల్పంతో 20 మంది చిన్నారులకు పంచె, ఓణీల కార్యక్రమం నిర్వహించారు. ఆ స్నేహితులే శశికాంత్‌ వల్లేపల్లి, రామచౌదరి ఉప్పుటూరి, వెంకట్‌ జల్లెలమూడి. ప్రవాస భారతీయులుగా తానా ఆధ్వర్యంలో గతంలో అనేక సేవా కార్యక్రమాలు చేపడుతున్నారు.



తాజాగా గుంటూరు పశ్చిమ నియోజకవర్గ తెదేపా ఇన్‌ఛార్జి కోవెలమూడి రవీంద్ర, మాజీ జెడ్పీటీసీ ఉప్పుటూరు సీతామహాలక్ష్మి, ఆమె భర్త చిన్న రాములు ఆధ్వర్యంలో ఆదివారం పుల్లడిగుంటలో 20 మంది అనాథలకు (10మంది బాలికలు 10మంది బాలురు )పంచెలు, ఓణీల కార్యక్రమాన్ని ఘనంగా నిర్వహించారు. వేద పండితుల మంత్రోచ్ఛరణల నడుమ శాస్త్రోకంగా ఈ కార్యక్రమాన్ని నిర్వహించారు. ఆ చిన్నారులకు పంచెలు, ఓణీలతో పాటు సంప్రదాయబద్ధంగా అందించే బంగారు నగలు, వెండి వస్తువులను అందజేశారు. తమ జీవితంలో ఇంతటి అత్యంత వేడుక జరగటంపై ఆ చిన్నారుల కళ్లు ఆనందంతో చమర్చాయి. అయినవారు లేకపోయినా వారి స్థానంలో కుటుంబ సభ్యులుగా నిలిచి తమని ఆదిరించిన వారికి కృతజ్ఞతలు తెలిపారు. ఎన్నో సేవా కార్యక్రమాలు చేసినప్పటికీ, అనాథలకు ఆత్మీయులుగా నిలబడి ఇంత పెద్ద కార్యక్రమాలు నిర్వహించినందుకు ఎంతో సంతోషంగా ఉందని ఆ ముగ్గురు స్నేహితులు ఆనందం వ్యక్తం చేశారు. ఇవ్వటంలో ఉన్న సంతృప్తిని ప్రతి ఒక్కరు ఆస్వాదించాలని వారు సూచించారు. సేవా కార్యక్రమాలు అంటే నామమాత్రంగా ఉండకూడదని ఆత్మీయులు లేని వారికి కుటుంబ సభ్యులుగా నిలబడాలని కోరారు.



Bipin Rawat: రక్షణ భాగస్వామ్యంలో బిపిన్‌ రావత్‌ది కీలక పాత్ర: అమెరికా



వాషింగ్టన్‌: భారత సీడీఎస్‌ బిపిన్‌ రావత్‌ మృతి పట్ల అమెరికా సంతాపం తెలిపింది. భారత్‌-అమెరికా రక్షణ భాగస్వామ్యంలో ఆయన బలమైన ప్రతినిధి అని, ఇరు దేశాల మధ్య బంధాన్ని బలోపేతం చేయడంలో ఆయన విశేషంగా కృషి చేశారని కొనియాడింది.

స్టేట్‌ డిపార్ట్‌మెంట్‌ ప్రతినిధి నెడ్‌ ప్రైస్‌ మీడియాతో మాట్లాడుతూ ‘‘సీడీఎస్‌ జనరల్‌ బిపిన్‌ రావత్‌.. అమెరికా-భారత్ రక్షణ భాగస్వామ్యానికి బలమైన ప్రతినిధి. ఇరు దేశాల మధ్య వ్యూహాత్మక భాగస్వామ్యాన్ని మరింతగా పెంపొందించేందుకు ఆయన దోహదపడ్డారు. అమెరికా, భారత్‌ మధ్య సంబంధాలు బలోపేతం కావడంతో ఆయన కీలక పాత్ర పోషించారు. జనరల్ బిపిన్‌ రావత్‌ కుటుంబానికి, ఈ ప్రమాదంలో మృతి చెందిన సైనిక సిబ్బంది కుటుంబాలకి, భారతీయులందరికీ మా ప్రగాఢ సానుభూతి తెలుపుతున్నాం’’అని ప్రైస్‌ చెప్పారు.

సీడీఎస్‌ బిపిన్‌ రావత్‌ మృతి పట్ల అమెరికా రక్షణ రంగం తరఫున సంతాపం తెలియజేస్తున్నట్లు పెంటగాన్‌ ప్రెస్‌ సెక్రటరీ జాన్‌ కిర్బీ వెల్లడించారు. ‘అమెరికా-భారత్‌ రక్షణ భాగస్వామంలో బిపిన్‌ రావత్‌ చెరగని ముద్ర వేశారు. భారత సాయుధ బలగాలు.. ఏకీకృత యుద్ధ సంస్థగా మారడంలో ఆయన కేంద్ర బిందువుగా ఉన్నారు’అని పేర్కొన్నారు. అమెరికాకు చెందిన పలువురు రాజకీయ నాయకులు సైతం బిపిన్‌ రావత్‌ మృతి పట్ల సంతాపం తెలిపారు.

► Read latest National - International News and Telugu News

మహాత్ముడి విగ్రహానికి ఒహైయో సెనేటర్‌ నీరజ్‌ పుష్పాంజలి



డాలస్‌/టెక్సాస్‌: భారత జాతిపిత మహాత్మాగాంధీ విగ్రహానికి ఒహైయో సెనేటర్ నీరజ్  ఆంటానీ పుష్పాంజలి ఘటించారు. యావత్‌ ప్రపంచానికి మహాత్ముడు ఆదర్శవంతమైన నాయకుడని కొనియాడారు. ఆయన చూపిన శాంతి మార్గం సకల మానవాళికి ఆచరణీయమన్నారు. కేవలం ప్రవాస భారతీయులనే కాకుండా స్థానిక అమెరికన్లతో మమేకమై అందరినీ ఒకే తాటిపైకి తీసుకొచ్చి అమెరికాలోనే అతి పెద్ద మహాత్మా గాంధీ విగ్రహాన్ని డాలస్‌లో ఏర్పాటు చేయడంలో డాక్టర్‌ ప్రసాద్‌ తోటకూర కృషిని ఆయన ప్రశంసించారు. ఈ స్మారక కట్టడానికి సహకరించిన అందరికీ ప్రత్యేక కృతజ్ఞతలు తెలిపారు.



అనంతరం మహాత్మాగాంధీ మెమోరియల్ ఆఫ్ నార్త్ టెక్సాస్ వ్యవస్థాపక అధ్యక్షుడు డా. ప్రసాద్ తోటకూర మాట్లాడుతూ.. భారత సంతతికి చెందిన రెండో తరం వారు అమెరికా రాజకీయాల్లో ముందంజలో ఉన్నారనేందుకు గుజరాత్ మూలాలున్న నీరజ్ ఆంటానీయే ఉదాహరణగా నిలుస్తారన్నారు. 23 ఏళ్ల వయసులోనే ఒహైయో రాష్ట్ర రాజకీయాల్లోకి ప్రవేశించి రిపబ్లిక్ పార్టీ తరపున మూడు సార్లు ఒహైయో రాష్ట్ర ప్రతినిధిగా ఎన్నికయ్యారని చెప్పారు. అలాగే ఆరేళ్ల పాటు ఆ పదవిలో పనిచేసి, ఇటీవలే ఒహైయో సెనేట్‌కు కూడా ఎన్నికై రికార్డు సృష్టించారని ప్రశంసించారు. ఒహైయో రాష్ట్ర సెనేటర్‌ పదవిలో నీరజ్‌ డిసెంబర్ 31, 2024 వరకు కొనసాగుతారని, అమెరికా రాజకీయాల్లో రాణిస్తున్న ప్రవాస భారతీయుల్లో అతి పిన్న వయస్కుడు ఆయనే కావడం గర్వకారణమని చెప్పారు. ఈ కార్యక్రమంలో భారత్‌-అమెరికా మిత్రమండలి ఉపాధ్యక్షుడు, మహాత్మాగాంధీ మెమోరియల్ అఫ్ నార్త్ టెక్సాస్ కార్యదర్శి రావు కల్వాల, బోర్డు అఫ్ డైరెక్టర్ రాంకీ చేబ్రోలు పాల్గొన్నారు.







నంద్యాలలో తానా అధ్యక్షుడు నిరంజన్ పర్యటన



నంద్యాల: ఉత్తర అమెరికా తెలుగు సంఘం సేవలు కర్నూలు జిల్లాలో కొనసాగిస్తామని తానా అధ్యక్షుడు శృంగవరపు నిరంజన్ ప్రకటించారు. శిరివెళ్ల మండలం రాజానగరానికి చెందిన ఆయన.. తానా అధ్యక్షుడిగా ఎన్నికైన తర్వాత జిల్లాకు రావడం సంతోషంగా ఉందన్నారు. నంద్యాలలో ఆయనకు పలువురు ఘనస్వాగతం పలికారు. కర్నూలు జిల్లాతో పాటు నంద్యాలతో తనకు ప్రత్యేక అనుబంధం ఉన్నట్టు నిరంజన్ పేర్కొన్నారు. తానా సేవలను మరింత విస్తరించేందుకు కృషి చేస్తానని ఆయన వెల్లడించారు.  

దిగ్విజయంగా జరుగుతున్న 8వ ప్రపంచ తెలుగు సాహితీ సదస్సు



మూడు రోజుల పాటు ప్రతిష్టాత్మకంగా సాగే 8వ ప్రపంచ తెలుగు సాహితీ సదస్సు మొదటి రెండు రోజులు ఘనంగా జరిగింది. ‘న్యూజిలాండ్ తెలుగు సంఘం’ వారి 25వ వార్షికోత్సవ సందర్భంగా ఆక్లాండ్ మహానగరం ఇందుకు వేదికైంది. వంగూరి ఫౌండేషన్ ఆఫ్ అమెరికా, న్యూజిలాండ్ తెలుగు సంఘం, తెలుగు మల్లి ఆస్ట్రేలియా, శ్రీ సాంస్కృతిక కళాసారథి సింగపూర్, మలేషియా తెలుగు సంఘం, వంశీ ఆర్ట్ థియేటర్స్ భారతదేశం, వీధి అరుగు నార్వే, దక్షిణాఫ్రికా తెలుగు సాహిత్య వేదిక, తెలుగు తల్లి కెనడా, సంస్థలు సంయుక్తంగా ఈ వేడుకను నిర్వహించాయి. భారతదేశం నుంచి కవి జొన్నవిత్తుల రామలింగేశ్వర రావు, వోలేటి పార్వతీశం, అమెరికా నుంచి వంగూరి ఫౌండేషన్ వ్యవస్థాపకులు వంగూరి చిట్టెన్ రాజు, మల్లిక్ పుచ్చా, న్యూజిలాండ్ తెలుగు సంఘం సమన్వయకర్త మగతల శ్రీలత, అధ్యక్షురాలు అనిత మొగిలిచెర్ల, సునీల్, ఆస్ట్రేలియా నుంచి గొల్లపూడి విజయ,  శ్రీనివాసరావు  తదితరులు పాల్గొన్నారు. ప్రారంభ వేదికపై తెలుగు కథాసంపుటి “ప్రవాస చందమామ కథలు (సతీష్ గొల్లపూడి రచన). కవి జొన్నవిత్తుల విమాన వేంకటేశ్వర శతకం, మరో మాయాబజార్ - కథాసంపుటి (రాధిక మంగిపూడి) అమెరికోవిడ్ కథలూ-కాకరకాయలూ (వంగూరి చిట్టెన్ రాజు), డయాస్పోరా కథానిక -16వ సంకలనంతో సహా వంగూరి ఫౌండేషన్ ఆఫ్ అమెరికా ప్రచురించిన ఐదు పుస్తకాలను ఆవిష్కరించారు.



16 గంటల పాటు అంతర్జాలం వేదికగా సాగిన ఈ సదస్సులో 25 దేశాల నుంచి సుమారు 100 మంది వక్తలు ప్రసంగించారు. సదస్సు కోసం ప్రత్యేకంగా సినీకవి భువనచంద్ర ఒక గీతాన్ని రచించగా, సంగీత దర్శకులు స్వర వీణాపాణి స్వరపరిచి ఆలపించారు. మలేషియా, అమెరికా నుంచి రెండు చర్చా వేదికలను నిర్వహించారు. పద్య ఆలాపన, దేశభక్తి సాహిత్యం మీద వోలేటి పార్వతీశం ఉత్తేజపూరితమైన ప్రసంగం అందరినీ ఎంతగానో ఆకట్టుకున్నాయి. అంతర్జాల వేదికపై కెనడాకు చెందిన రచయిత్రి కొమరవోలు సరోజ జీవన సాఫల్య పురస్కారం అందుకోగా, ముగింపు సమావేశ సమయంలో ఓలేటి పార్వతీశంను జీవన సాఫల్య పురస్కారంతో సత్కరించారు. న్యూజిలాండ్ వేదికలలో అక్కడ నివసించే తెలుగు రచయితలు, కవులు తమ ప్రసంగాలను అందించగా, మొత్తం 26 గంటల పాటు నిర్విరామంగా ఈ కార్యక్రమం వివిధ యూట్యూబ్ ఛానళ్ళ ద్వారా ప్రత్యక్ష ప్రసారం చేశారు.



రెండో రోజు ప్రత్యక్ష వేదిక మీద కవి జొన్నవిత్తుల తన శతకంలోని పద్యాలను వినిపించారు. ‘ప్రత్యేకంగా భారతీయ వక్తలు, అతిథుల ప్రసంగాలతో అక్టోబర్ 2న అంతర్జాలంలో మరొక 12 గంటల పాటు సదస్సు నిర్వహించబోతున్నాం’ అని సదస్సు ముఖ్య నిర్వాహకులు వంగూరి చిట్టెన్‌ రాజు తెలిపారు. సహ నిర్వాహక సంస్థల ప్రతినిధులుగా డా. వంశీ రామరాజు, శాయి రాచకొండ, రత్న కుమార్ కవుటూరు, రాధిక మంగిపూడి, రాపోలు సీతారామరాజు, డా.వెంకట ప్రతాప్, లక్ష్మీ రాయవరపు, డా. వెంకట్ తరిగోపుల కార్యక్రమ నిర్వహణలో పాలుపంచుకున్నారు. సింగపూర్ సాంకేతిక ప్రత్యక్ష ప్రసార కేంద్రంగా నడిచిన ఈ కార్యక్రమానికి గణేశ్న రాధాకృష్ణ, కాత్యాయని, మధు చెరుకూరి తదితరులు సాంకేతిక నిర్వాహకులుగా సేవలందించారు.





ప్రవాస తెలుగు పురస్కారాలకు 12మంది ఎంపిక



ఇంటర్నెట్‌ డెస్క్‌: ప్రపంచవ్యాప్తంగా తెలుగు భాషా సాహిత్యం, సంస్కృతుల వికాసానికి పాటుపడుతున్న తెలుగువారిని గౌరవించాలనే ఉద్దేశంతో సౌత్‌ ఆఫ్రికన్‌ తెలుగు కమ్యూనిటీ, వీధి అరుగు వినూత్న కార్యక్రమం ఏర్పాటు చేశాయి.  తెలుగు భాషా దినోత్సవం రోజున కొందరికి ప్రవాస తెలుగు పురస్కారాల పేరిట అవార్డులు ప్రదానం చేయనున్నారు. ప్రపంచవ్యాప్తంగా ఉన్న 75 తెలుగు సంఘాల భాగస్వామ్యంతో ఈ కార్యక్రమం నిర్వహించనున్నట్టు నిర్వాహకులు ప్రకటించారు. తెలుగు భాషా దినోత్సవంలో భాగంగా ఈ కార్యక్రమాన్ని ఏర్పాటు చేస్తున్నట్టు తెలిపారు.

ఈ పురస్కారాలకు నామినేషన్లు పంపేందుకు ఆగస్టు 10 ఆఖరు తేదీ కాగా.. పలు దేశాల్లో నివసిస్తున్న తెలుగు వారు నానినేషన్లు పంపారన్నారు. తమకు అందిన నామినేషన్లను నిష్ణాతులైన జ్యూరీ పరిశీలించి 12 మందిని పురస్కారాలకు ఎన్నిక చేసిందని వివరించారు. ఈ సందర్భంగా నిర్వాహకులు విక్రం పెట్లూరు, వెంకట్ తరిగోపుల, లక్ష్మణ్, తొట్టెంపూడి శ్రీ గణేష్ ఈ పురస్కారాలకు ఎంపికైన వారి జాబితాను ప్రకటించారు. ఈ పురస్కారాలను ఆగస్టు 28, 29 తేదీల్లో జరగబోయే తెలుగు భాషా దినోత్సవ కార్యక్రమంలో ముఖ్య అతిథులు ప్రదానం చేస్తారని తెలిపారు.

తెలుగువాళ్లు గర్వించేలా దసరా, బతుకమ్మ సంబరాలు: డాలస్‌ ప్రజా సమితి

ప్రమాణస్వీకారం చేసిన నూతన కార్యవర్గం



డాలస్‌: బతుకమ్మ, దసరా పండుగలను ప్రపంచవాప్తంగా ఉన్న తెలుగువాళ్లంతా గర్వించేలా నిర్వహిస్తామని అమెరికాలోని డాలస్‌ తెలంగాణ ప్రజాసమితి (టీపాడ్‌) నూతన కార్యవర్గం తెలిపింది. డాలస్‌లో 2022 సంవత్సరానికి గాను కొత్త కార్యవర్గాన్ని సభ్యులు ఎన్నుకున్నారు. నూతన అధ్యక్ష, కార్యదర్శులతో పాటు పాలకమండలి సభ్యులు ఫిబ్రవరి 12న ఫ్రిస్కో నగరంలోని ఓ హోటల్‌లో నిర్వహించిన ప్రత్యేక కార్యక్రమంలో ప్రమాణస్వీకారం చేశారు. గత ఏడాది బాధ్యతలు నిర్వర్తించిన కమిటీ సభ్యులు కొత్త పాలక వర్గంతో ప్రమాణస్వీకారం చేయించారు. అనంతరం సభ్యులు మాట్లాడుతూ కొవిడ్‌ ప్రభావం క్రమంగా కనుమరుగవుతున్నందున ఈ ఏడాది దసరా, బతుకమ్మ నిర్వహణకు పరిస్థితులు అనుకూలిస్తాయన్న ఆశాభావం వ్యక్తం చేశారు. స్థానిక నేతలు, టీపాడ్‌ సభ్యుల సమక్షంలో జరిగిన ప్రమాణస్వీకార కార్యక్రమంలో అమెరికా, భారత జాతీయ గీతాలను ఆలపించారు. రూప కన్నయ్యగారి, అనురాధ మేకల నిర్వహణలో గాయకులు స్నిగ్ధ ఏలేశ్వరపు, శ్రావణ్‌కుమార్‌ ఆహూతులను అలరించారు. 

ఇటీవల కన్నుమూసిన ప్రముఖ గాయని, భారతరత్న లతా మంగేష్కర్‌కు ఈ కార్యక్రమంలో ఘనంగా నివాళులర్పించారు. రెండు నిమిషాలపాటు సభ్యులంతా మౌనం పాటించారు. సినీరంగానికి ఆమె అందించిన సేవలను కొనియాడారు. అనంతరం బోర్డ్‌ ఆఫ్‌ ట్రస్టీస్‌ ఛైర్‌పర్సన్‌ ఇంద్రాణి పంచెర్పుల, అధ్యక్షుడిగా ఎన్నికైన రమణ లష్కర్‌, ఉపాధ్యక్షురాలు మాధవి లోకిరెడ్డి, సమన్వయకర్త, పాండురంగారెడ్డి పాల్వాయి, కార్యదర్శి లక్ష్మీ పోరెడ్డి మాట్లాడారు. కొవిడ్‌ మహమ్మారి నుంచి బయటపడే పరిస్థితులు కనిపిస్తున్నందున ఎప్పటిలాగే ప్రపంచం దృష్టిని ఆకర్షించేలా, తెలుగువాళ్లు గర్వించేలా వేలాదిమందితో దసరా, బతుకమ్మ పండుగలను భారీ ఎత్తున నిర్వహిస్తామని చెప్పారు. మునుపటిలానే రక్తదాన శిబిరాలతో పాటు భోజన వితరణను ఏర్పాటు చేస్తామని చెప్పారు. ఫౌండేషన్‌ కమిటీ ఛైర్మన్‌ అజయ్‌రెడ్డి, వైస్‌ ఛైర్మన్‌ జానకిరాం మందాడి, రావు కల్వల, రఘువీర్‌ బండారు మాట్లాడుతూ తెలంగాణ సంస్కృతి, సంప్రదాయాలను రేపటి తరానికి అందించడంతో పాటు తాము నివసిస్తున్న ప్రాంతాల సంస్కృతిని సుసంపన్నం చేయడమే టీపాడ్‌ లక్ష్యమన్నారు. కొత్తగా ఎన్నికైన పాలకమండలి సభ్యులను నరేష్‌ సుంకిరెడ్డి, కరణ్‌ పోరెడ్డి, చంద్ర పోలీస్‌, సతీష్‌ నాగిళ్ల అభినందించారు. డాలస్‌ తెలంగాణ ప్రజా సమితిని తమ కార్యక్రమాలను విజయవంతంగా నడిపేందుకు మహిళల భాగస్వామ్యమే కారణమని ఫ్రిస్కో పార్క్‌ అండ్‌ రిక్రియేషన్‌ బోర్డు సభ్యుడు, టీపాడ్‌ సలహాదారు వేణు భాగ్యనగర్‌ అన్నారు. ఆ తర్వాత నార్త్‌ అమెరికన్‌ తెలుగు అసోసియేషన్‌ (నాటా) అధ్యక్షుడిగా పనిచేస్తున్న శ్రీధర్‌రెడ్డి కొర్సపాటిని టీపాడ్‌ పాలకమండలి సత్కరించింది. 

టీపాడ్‌ కొత్త కమిటీ ఇదే..

2022 సంవత్సరానికి గాను ఎగ్జిక్యూటివ్‌ కమిటీలో రమణ లష్కర్‌, మాధవి లోకిరెడ్డి, లక్ష్మీపోరెడ్డి, రత్న ఉప్పల, రవికాంత్‌ మామిడి, లింగారెడ్డి అల్వా, అనురాధ మేకల, మధుమతి వైశ్యరాజు, మంజుల తొడుపునూరి, శ్రీధర్‌ వేముల, శ్రీనివాస్‌ అన్నమనేని, శంకర్‌ పరిమల్‌, గాయత్రి బుషిగంపల, స్వప్న తుమ్మపాల, రేణుక చనమోలు ఉన్నారు. బోర్డ్‌ ఆఫ్‌ ట్రస్టీస్‌గా టీపాడ్‌, బోర్డ్‌ ఆఫ్‌ ట్రస్టీస్‌గా ఇంద్రాణి పంచెర్పుల, సుధాకర్‌ కలసాని, పాండురంగారెడ్డి పాల్వాయి, గోలి బుచ్చిరెడ్డి, మాధవి సుంకిరెడ్డి, అశోక్‌ కొండల, పవన్‌ గంగాధర, రావు కల్వల, జానకీరాం మందాడి, రఘువీర్‌ బండారు, రాం అన్నాడి వ్యవహరిస్తారు.

 

షికాగోలో ఘనంగా ఎన్టీఆర్‌ శతజయంతి వేడుకలు



ఇంటర్నెట్‌డెస్క్‌: తెదేపా వ్యవస్థాపకుడు, దివంగత మాజీ సీఎం ఎన్టీఆర్‌ శత జయంతి ఉత్సవాలను అమెరికాలోని షికాగోలో ఘనంగా నిర్వహించారు. ఎన్టీఆర్‌ అభిమానుల ఆధ్వర్యంలో నగరంలోని మాల్‌ ఆఫ్‌ ఇండియాలో నిర్వహించిన ఈ వేడుకల్లో పెద్ద ఎత్తున తెలుగువారు పాల్గొన్నారు. తెలుగు ప్రజలకు ఆయన చేసిన సేవలను ఈ సందర్భంగా గుర్తుచేసుకున్నారు. ఎన్టీఆర్‌ శత జయంతి సందర్భంగా తెలుగు రాష్ట్రాల్లో సేవా కార్యక్రమాలను నిర్వహించాలని నిర్ణయించారు. అనంతరం కేక్‌ కట్‌ చేశారు. ఆ తర్వాత ఎన్టీఆర్‌ నటించిన చిత్రాల్లోని పాటలను ప్రదర్శిస్తూ విందు భోజనాలతో ఈ వేడుకలను ముగించారు. హేమ కానూరు, రవి కాకర, కృష్ణమోహన్‌, హనుమంతు చేకూరి, చిరంజీవి గళ్ల, శివ త్రిపురనేని, సందీప్‌ యల్లంపల్లి, పవన్‌ నల్లమల్ల, మదన్‌ పాములపాటి ఆధ్వర్యంలో జయంతి వేడుకలు జరిగాయి.







హిందుత్వంలో ద్వేషానికి చోటు లేదు: రాంమాధవ్‌



సింగపూర్‌: ‘హిందుత్వం అంటే మతం కాదు. ఒక జీవన విధానం, మనందరికీ తెలిసిన మార్గం’ అని అత్యున్నత న్యాయస్థానమే చెప్పిందని భాజపా మాజీ జాతీయ ప్రధాన కార్యదర్శి రాంమాధవ్‌ అన్నారు. ఆయన రచించిన ‘ది హిందుత్వ పారడైమ్’ పుస్తక పరిచయం, విశ్లేషణ కార్యక్రమం సింగపూర్‌లో ఘనంగా జరిగింది. ‘శ్రీ సాంస్కృతిక కళాసారథి’ సింగపూర్ ఆధ్వర్యంలో జరిగిన ఈ కార్యక్రమానికి 10కి పైగా స్థానిక భారతీయ సంస్థల అధిపతులతో పాటు సుమారు ౩౦౦ మందికి పైగా సింగపూర్ వాసులు పాల్గొన్నారు.



ఈ సందర్భంగా పుస్తక రచయిత డా.రాంమాధవ్ మాట్లాడుతూ... ‘హిందుత్వం అనేది ఇప్పుడు భారతదేశంలో చాలా సాధారణ విషయం. ప్రధాన స్రవంతి. రాజకీయ నాయకులు గతంలో కంటే మరింత స్పష్టంగా బహిరంగంగా తమ హిందుత్వాన్ని చాటుకుంటున్నారు. రాజకీయాలతో సంబంధం లేకుండా హిందువులమని చెప్పుకోవాలని అనుకుంటున్నారు. 1995లో ఎన్నికల పిటిషన్‌పై భారత అత్యున్నత న్యాయస్థానం ఆసక్తికరమైన వ్యాఖ్యలు చేసింది ‘హిందుత్వం మతం కాదు. హిందుత్వం అంటే ఒక జీవన విధానం, మనందరికీ తెలిసిన మార్గం’అని చెప్పింది. ప్రతి హిందువు ఇతరుల పట్ల ద్వేషభావాన్ని వీడాలి. ఎందుకంటే హిందుత్వంలో ద్వేషానికి చోటులేదు’’ అని పేర్కొన్నారు.



అనంతరం సభ్యులు అడిగిన పలు ప్రశ్నలకు సమాధానాలు చెప్పారు. ‘సాంస్కృతిక కళాసారథి’ సంస్థని స్థాపించాక మొదటిసారి ఇలాంటి కార్యక్రమం జరగడం, అది విజయవంతమవడంపై నిర్వాహకులు కవుటూరు రత్నకుమార్ సంతోషం వ్యక్తం చేశారు. ఇందుకోసం కృషిచేసిన ఆర్గనైజింగ్ కమిటీ సభ్యులు రవితేజ్ భాగవతుల, రామాంజనేయులు చామిరాజు, శ్రీధర్ భరద్వాజ్, సురేష్ చివుకుల, యోగేష్ హిందూజ, సంజయ్, ఊలపల్లి భాస్కర్, రాధిక మంగిపూడి, రాధాకృష్ణ గణేశ్న, కాత్యాయని గణేశ్న, గ్లోబల్ ఇండియన్ ఇంటర్నేషనల్ స్కూల్ నుంచి ప్రభురామ్, మమత, దినేష్, ఇండియా ఫౌండేషన్ నుంచి దీక్ష తదితరులకు ‘శ్రీ సాంస్కృతిక కళాసారథి’ వ్యవస్థాపక అధ్యక్షులు రత్న కుమార్ కవుటూరు ధన్యవాదాలు తెలియచేశారు. కార్యక్రమ నిర్వహణకు ఆడిటోరియం, భోజన సదుపాయాలను  గ్లోబల్ ఇండియన్ ఇంటర్నేషనల్ స్కూల్ అధ్యక్షుడు అతుల్ ఏర్పాటు చేశారు.







Software Engineer: అమెరికాలో తెలుగు సాఫ్ట్‌వేర్‌ ఇంజినీర్‌ మృతి



పట్టాభిపురం (గుంటూరు), న్యూస్‌టుడే: గుంటూరుకు చెందిన సాఫ్ట్‌వేర్‌ ఇంజినీర్‌ గంగూరి శ్రీనాథ్‌(32) అమెరికాలో మృతిచెందారు. గుంటూరు వికాస్‌నగర్‌కు చెందిన తెదేపా రాష్ట్ర కార్యదర్శి సుఖవాసి శ్రీనివాసరావు, రాజశ్రీ దంపతుల కుమార్తె సాయి చరణి, రాజేంద్రనగర్‌కు చెందిన శ్రీనాథ్‌కు అయిదేళ్ల క్రితం వివాహమైంది. ఇద్దరూ అమెరికాలో సాఫ్ట్‌వేర్‌ ఇంజినీర్లుగా పనిచేస్తున్నారు. గతంలో ఫ్లోరిడాలో ఉన్న వీరు ఆరు నెలల క్రితమే అట్లాంటాకు మారారు. ఆదివారం సెలవు కావడంతో ఆహ్లాదంగా గడిపేందుకు భార్యాభర్తలు అట్లాంటాలో సాహస యాత్ర(ట్రెక్కింగ్‌)కు వెళ్లారు. క్లీవ్‌లెన్స్‌ మౌంటెన్‌ హిల్స్‌లో ఎత్తయిన ప్రదేశానికి వెళ్లిన శ్రీనాథ్‌ ప్రమాదవశాత్తూ 200 అడుగుల ఎత్తు నుంచి కింద పడి మృతిచెందారు. ఈ సమాచారం అందడంతో శ్రీనాథ్‌ తల్లిదండ్రులు మల్లేశ్వరి, బాబూరావు గుండెలవిసేలా రోదిస్తున్నారు. శ్రీనాథ్‌ మృతదేహాన్ని గుంటూరుకు తీసుకువచ్చేందుకు వారం రోజులు సమయం పట్టే అవకాశం ఉందని మృతుడి మామ సుఖవాసి శ్రీనివాసరావు తెలిపారు. అమెరికాలో ఉంటున్న గుంటూరు మిర్చియార్డు మాజీ ఛైర్మన్‌ మన్నవ సుబ్బారావు, తానా అధ్యక్షుడు అంజయ్య చౌదరి, గుంటూరుకు చెందిన ప్రవాసాంధ్రులు మల్లిక్‌ మేదరమెట్ల, అశోక్‌ కొల్లా, సరేష్‌ కాకర్ల బాధిత కుటుంబానికి అవసరమైన సాయాన్ని అందిస్తున్నారు. 

చంద్రబాబు సంపూర్ణ ఆరోగ్యంతో ఉండాలి: కువైట్‌లో జన్మదిన వేడుకలు



ఇంటర్నెట్‌డెస్క్‌: తెదేపా అధినేత చంద్రబాబు జన్మదిన వేడుకలను కువైట్‌లో ఘనంగా నిర్వహించారు. తెదేపా కువైట్‌ శాఖ అధ్యక్షుడు కుదరవల్లి సుధాకరరావు ఆధ్వర్యంలో సార్మియా ఏరియాలోని అవంతి ప్యాలెస్‌లో ఈ వేడుకలు జరిగాయి. బుధవారం వర్కింగ్‌ డే అయినప్పటికీ ఎంతోమంది అభిమానులు ఈ జన్మదినోత్సవానికి తరలిచ్చారు. ఈ వేడుకల్లో ఆన్‌లైన్‌ ద్వారా తణుకు మాజీ ఎమ్మెల్యే ఆరిమిల్లి రాధాకృష్ణ, తెలుగు మహిళ రాష్ట్ర అధ్యక్షురాలు వంగలపూడి అనిత, తెలుగు యువత రాష్ట్ర అధ్యక్షుడు శ్రీరామ్ చినబాబు, ఎన్‌ఆర్‌ఐ తెదేపా సమన్వయకర్త చప్పిడి రాజశేఖర్‌, బీవీఆర్‌ తదితరులు పాల్గొన్నారు. 



ఈ సందర్భంగా నేతలు చేసిన ప్రసంగాలు తెదేపా కార్యకర్తలు, అభిమానులను ఉత్తేజపరిచాయి. కువైట్‌తో పాటు వివిధ గల్ఫ్‌ దేశాలలోని తెదేపా నేతలు కూడా పాల్గొన్నారు. ఖతార్‌ నుంచి సత్యనారాయణ, గొట్టిపాటి వెంకటరమణ.. సౌదీ అరేబియా నుంచి రాధాకృష్ణ, నాగశేఖర్‌, దుబాయ్‌ నుంచి సింగయ్య, హరి, కువైట్‌ నుంచి మద్దిన ఈశ్వర్‌ నాయుడు, షేక్‌ బాషా, సుబ్బారెడ్డి, చాన్‌ బాషా, సంతోష్‌ తదితరులు పాల్గొన్నారు. అనంతరం అభిమానులు కేక్‌ కట్‌ చేసి చంద్రబాబుకు శుభాకాంక్షలు తెలిపారు. నిండు నూరేళ్లూ ఆయన సంపూర్ణ ఆరోగ్యంతో ఉండాలని.. 2024లో మళ్లీ చంద్రబాబు ముఖ్యమంత్రి కావాలని ఆకాంక్షించారు.



Chicago: షికాగో హిందూ దేవాలయ సందర్శనలో శ్రీశైల దేవస్థానం బోర్డు సభ్యుడు



షికాగో: శ్రీశైలం భ్రమరాంబ మల్లికార్జున స్వామి దేవస్థానం బోర్డు సభ్యులు గుద్దేటి నరసింహారెడ్డి తన కుటుంబ సభ్యులతో కలిసి అమెరికా షికాగోలోని హిందూ దేవాలయం ‘హిందూ టెంపుల్‌ ఆఫ్‌ గ్రేటర్‌ షికాగో’ను సందర్శించారు. ఈ సందర్భంగా ఆలయ అర్చకులు సాంప్రదాయబద్ధంగా వారికి స్వాగతం పలికారు. ప్రత్యేక పూజలు నిర్వహించారు. భారత్‌లోని 12 జ్యోతిర్లింగాల్లో ఒకటైన శ్రీశైల మల్లికార్జున దేవస్థానం బోర్డు సభ్యులు మొట్టమొదటిసారి ఈ ఆలయానికి విచ్చేయడం ఎంతో ఆనందాన్ని కలిగించిందని ఆలయ మాజీ అధ్యక్షులు భీమారెడ్డి హర్షం వ్యక్తం చేశారు. ఇదొక సుహృద్భావ పర్యటన అని, ఇక్కడి వాలంటీర్లలో చైతన్యాన్ని నింపిందని మరో మాజీ అధ్యక్షులు గోపాల్‌ శ్రీనివాసన్‌ అన్నారు.

ఈ సందర్భంగా నరసింహారెడ్డి.. శ్రీశైలం స్వామి సన్నిధి నుంచి ప్రత్యేకంగా తీసుకొచ్చిన శాలువలతో భీమారెడ్డి, గోపాల్‌ శ్రీనివాసన్‌, నాటా బోర్డు సభ్యుడు లింగారెడ్డిగారి వెంకటరెడ్డి తదితరులను సత్కరించారు. ప్రసాదాన్ని అందజేశారు. శ్రీశైలం పుణ్యక్షేత్రాన్ని సందర్శించాల్సిందిగా అభ్యర్థించారు. కార్యక్రమంలో ఆలయ మాజీ ఉపాధ్యక్షులు మెట్టుపల్లె జయదేవరెడ్డి, షికాగో వైఎస్సార్‌సీపీ నేత కె.సత్యనారాయణరెడ్డి, తెలుగు అసోసియేషన్‌ ఆఫ్‌ గ్రేటర్‌ షికాగో అధ్యక్షుడు పరమేశ్వరరెడ్డి, కార్యవర్గ సభ్యులు రమాకాంత్‌రెడ్డి, తానా ప్రతినిధులు కృష్ణమోహన్‌, హెచ్‌టీజీసీ వాలంటీర్‌ కమిటీ అధ్యక్షుడు శివ దేసు, లక్ష్మీనారాయణ, శ్రీనివాస్‌రెడ్డి, లలితారెడ్డి, సత్యవతి శ్రీనివాసన్‌, శారద తదితరులు పాల్గొన్నారు.



US: ఒబామా వలస విధానం చట్టవిరుద్ధం 

టెక్సాస్‌ న్యాయమూర్తి తీర్పు

 అపీల్‌కు వెళ్తామన్న అధ్యక్షుడు బైడెన్‌



హూస్టన్‌: అమెరికాలో ఒబామా హయాంలో తీసుకొచ్చిన వలస విధానం చట్టవిరుద్ధమంటూ టెక్సాస్‌లోని ఫెడరల్‌ కోర్టు న్యాయమూర్తి ఆండ్రూ హానెన్‌ శుక్రవారం తీర్పు చెప్పారు. నాటి విధానం 6 లక్షల మందికి పైగా అక్రమ వలసదారులకు రక్షణ కవచంలా నిలిచిందని అభ్యంతరం చెప్పారు. తాజా తీర్పు.. ‘డ్రీమర్స్‌’కు చట్టబద్ధమైన రక్షణ, పౌరసత్వం కల్పించాలనుకుంటున్న ప్రస్తుత అధ్యక్షుడు బైడెన్‌ యంత్రాంగం ప్రయత్నాలకు విఘాతంగా మారింది. ఈ తీర్పుపై అపీల్‌కు వెళ్తామని బైడెన్‌ ప్రకటించారు. ఒబామా హయాంలో 2012లో డిఫర్డ్‌ యాక్షన్‌ ఫర్‌ చైల్డ్‌హుడ్‌ అరైవల్స్‌ (డీఏసీఏ) చట్టం తీసుకొచ్చారు. దీని ప్రకారం అమెరికాలోకి అక్రమంగా ప్రవేశించిన మైనర్లు (డ్రీమర్లు)పై బహిష్కరణ చర్యలు చేపట్టకుండా తగిన రక్షణ కల్పిస్తారు. ఈ విధానాన్ని రద్దు చేస్తూ గత ఏడాది ట్రంప్‌ ఇచ్చిన ఉత్తర్వులను సుప్రీంకోర్టు పక్కనపెట్టింది. ప్రస్తుత అధ్యక్షుడు బైడెన్‌ డీఏసీఏ చట్టం అమలుపై మరో అడుగు ముందుకేసి డ్రీమర్లకు పౌరసత్వం కల్పించాలన్న ప్రయత్నాల్లో ఉన్నారు. దీన్ని వ్యతిరేకిస్తూ.. టెక్సాస్, మరో ఎనిమిది రిపబ్లికన్‌ పార్టీ ఆధిక్య రాష్ట్రాలు కలిసి టెక్సాస్‌ ఫెడరల్‌ కోర్టును ఆశ్రయించగా తాజా తీర్పు వెలువడింది. 

నాటి అధ్యక్షుడు ఒబామా పరిపాలనా యంత్రాంగం తన పరిధులు అతిక్రమించి డీఏసీఏ చట్టాన్ని తీసుకొచ్చిందని న్యాయమూర్తి వ్యాఖ్యానించారు. ఇకపై దేశ భద్రతా విభాగం (డిపార్ట్‌మెంట్‌ ఆఫ్‌ హోం ల్యాండ్‌ సెక్యూరిటీ) డీఏసీఏ తరహా చట్టాలు తయారు చేయకుండా కాంగ్రెస్‌ అడ్డుకోవాలని కూడా న్యాయమూర్తి సూచించారు. అమెరికా వ్యాప్తంగా 6 లక్షల మందికి పైగా డీఏసీఏ కింద రక్షణ పొందుతుండగా, కాలిఫోర్నియా, టెక్సాస్‌లలో చెరో లక్ష మందికి పైగా ఉన్నారు. తాజా తీర్పు డీఏసీఏ రక్షణ కోసం కొత్తగా దరఖాస్తు చేసుకునే వారిపై ప్రభావం చూపనుంది. కోర్టు తీర్పుపై అధ్యక్షుడు బైడెన్‌తో పాటు అధికార డెమొక్రాట్లు పెదవివిరిచారు. టెక్సాస్‌ ఫెడరల్‌ న్యాయమూర్తి తీర్పు తమను తీవ్రంగా నిరాశ పరిచిందని బైడెన్‌ అన్నారు. దీనిపై తమ న్యాయ విభాగం అపీల్‌కు వెళ్తుందని ప్రకటించారు. ఇప్పటికైనా వలసదారుల సమస్యకు శాశ్వత పరిష్కారం చూపాలని కాంగ్రెస్‌ను ఆయన మరోసారి కోరారు. 

తానా మాతృభాష సాహిత్య సదస్సు విజయవంతం



అట్లాంటా, జార్జియా: ఇతర భాషలు ఎన్ని నేర్చుకున్నా..ఆంగ్లభాషపై ఎంత పట్టున్నా.. మాతృభాషను నిర్లక్ష్యం చేయడం తగదని పలువురు సివిల్‌ సర్వీసెస్‌ అధికారులు అభిప్రాయపడ్డారు. ఉత్తర అమెరికా తెలుగు సంఘం (తానా) సాహితీ విభాగం ప్రపంచ సాహిత్య వేదిక ఆధ్వర్యంలో నిర్వహించిన ‘నెలనెలా తెలుగు వెలుగు’ సాహిత్య సమావేశం సెప్టెంబర్‌ 26న విజయవంతంగా జరిగింది. తానా పాలక మండలి అధిపతి డా.బండ్ల హనుమయ్య తన స్వాగతోపన్యాసంతో ఈ కార్యక్రమాన్ని ప్రారంభించారు. తానా ప్రపంచ సాహిత్య వేదిక నిర్వాహకులు డా.ప్రసాద్‌ తోటకూర ఈ 18వ అంతర్జాతీయ దృశ్య మాద్యమం ద్వారా ‘వ్యక్తిత్వ వికాస మార్గం మాతృభాష’ అనే అంశంపై తమ అభిప్రాయాలు చెప్పేందుకు అతిథులను ఆహ్వానించారు. 



ఈ సందర్భంగా పలువురు సివిల్‌ సర్వీసెస్‌ అధికారులు మాట్లాడుతూ.. పిల్లలు ప్రాథమిక స్థాయిలో మాతృభాషలో చదువుకోవడం వల్ల వారికి అవగాహనా శక్తి పెరుగుతుందన్నారు. ఒక మంచి పునాది ఏర్పడి ఆలోచనా విధానం మెరుగుపడుతుందని తెలిపారు. అవసరాన్ని బట్టి ఎన్ని భాషలనైనా సులభంగా నేర్చుకోగలుగుతారని పేర్కొన్నారు. నేటి ప్రపంచంలో ఆంగ్ల భాషకున్న ప్రాధాన్యతను ఎవరూ విస్మరించలేరని, అయితే తెలుగు భాష పట్ల నిర్లక్ష్యం తగదని చెప్పారు.  



తానా ప్రపంచ సాహిత్య వేదిక నిర్వాహకులు డా. ప్రసాద్‌ తోటకూర మాట్లాడుతూ.. ఇతర రాష్ట్రాలకు చెందిన సివిల్‌ సర్వీస్‌ అధికారులు తెలుగు రాష్ట్రాల్లో పనిచేస్తూ అవసరాన్ని బట్టి తెలుగు నేర్చుకుంటున్నారని తెలిపారు. పసితనంలో మాతృభాషలో చదువుకున్న వారి మానసిక వికాసం మెరుగ్గా ఉంటుందనే విషయాన్ని మానసిక శాస్త్రవేత్తలు ధ్రువీకరించారని అన్నారు. ప్రభుత్వాలు, ప్రసార మాధ్యమాలు, సంస్థలు, విద్యాలయాలు, తల్లిదండ్రులు, తెలుగు భాషాభిమానులు అందరూ కలసి పిల్లలకు బాల్యదశ నుంచి తెలుగు భాషపై అవగాహన, ఆసక్తి పెంపొందించే దిశగా కృషి చేయాలని ఆయన పేర్కొన్నారు. 



ఈ కార్యక్రమంలో తెలంగాణ రాష్ట్ర ఎన్నికల కమిషనర్ చిట్ల పార్థసారథి‌, మాజీ చీఫ్‌ కమిషనర్‌ ఆఫ్‌ ఇన్‌కంటాక్స్‌ మేడిశెట్టి తిరుమల కుమార్‌, జిల్లా మాజీ కలెక్టర్‌ నందివెలుగు ముక్తేశ్వరరావు‌, డైరెక్టర్‌ ఆఫ్‌ ఎన్విరాన్‌మెంట్‌ (తమిళనాడు) పోలూరి రాజేశ్వరి, వెనుకబడిన తరగతుల సంక్షేమ శాఖ ముఖ్య కార్యదర్శి బుర్రా వెంకటేశం, డైరెక్టర్‌ జనరల్‌ ఆఫ్‌ పోలీసు (పశ్చిమ్‌బెంగాల్‌) డా.బొప్పూడి నాగరమేష్‌, మాజీ చీఫ్‌ ఇన్‌కంటాక్స్‌ కమిషనర్‌ గాది వేణుగోపాలరావు‌, ఈడీ టొబాకో బోర్డు (గుంటూరు) అద్దంకి శ్రీధర్‌బాబు, విశ్రాంత డైరెక్టర్‌ జనరల్‌ ఆఫ్‌ పోలీసు డా.కరణం అరవిందరావు, డా.పట్నాల సుధాకర్‌, విద్యావేత్త, తానా ప్రపంచ సాహిత్య వేదిక సమన్వయకర్త చిగురుమళ్ల శ్రీనివాస్‌ తదితరులు పాల్గొన్నారు.



     

బోస్టన్‌లో ఘనంగా తెదేపా మహానాడు.. ప్రవాసులనుద్దేశించి ప్రసంగించిన చంద్రబాబు



బోస్టన్‌: అమెరికాలోని బోస్టన్‌లో తెదేపా మహానాడు అంగరంగ  వైభవంగా ప్రారంభమయింది. ఈ కార్యక్రమానికి తెలుగుదేశం మాజీ మంత్రి, ఎమ్మెల్యే గోరంట్ల బుచ్చయ్య చౌదరి ముఖ్య అతిథిగా హాజరయ్యారు. రెండురోజుల పాటు ఈ కార్యక్రమం జరగనుంది. ఈ కార్యక్రమంలో తెదేపా జాతీయ అధ్యక్షులు, మాజీ ముఖ్యమంత్రి చంద్రబాబు వీడియో కాన్ఫరెన్స్‌ ద్వారా పాల్గొని మాట్లాడారు. ముఖ్యమంత్రి జగన్ పాలనలో ఏపీకి ఎన్నడూ జరగనంత నష్టం జరిగినట్లు చంద్రబాబు విమర్శించారు. 2024లో మళ్లీ తెదేపా అధికారంలోకి వచ్చిన తరువాత రాష్ట్ర పునర్నిర్మాణం జరపాల్సి ఉందని అన్నారు. తెలుగు దేశం అధికారంలోకి రావాలని ప్రజలు ఏకపక్షంగా కోరుకుంటున్నారని చంద్రబాబు పేర్కొన్నారు. 2200 మందితో బోస్టన్‌లో మహానాడు నిర్వహణ గర్వకారణమని అభినందించారు. తెలుగు దేశం ఆవిర్భావం తరువాతనే తెలుగు ప్రజల జీవితాల్లో పెను మార్పులు వచ్చాయని ఆయన అన్నారు. ఈ రోజు లక్షల మంది ఉన్నత చదువులతో ఐటీ రంగంలో స్థిరపడడానికి నాడు తెలుగు దేశం ప్రభుత్వ తీసుకున్న పాలసీలే కారణం అని చంద్రబాబు తెలిపారు. ఏపీలో ప్రస్తుత పరిస్థితులు, ప్రజల వెతలు, వ్యవస్థల విధ్వంసంపై ప్రవాసులతో చంద్రబాబు మాట్లాడారు. జగన్ పాలనతో రాష్ట్రం కోలుకోలేనంతగా నష్టపోయిందన్నారు. పోలవరం, అమరావతి వంటి కీలక ప్రాజెక్టులను జగన్ ఎలా ధ్వంసం చేశారో ప్రజలు చూశారని విమర్శించారు. తెలంగాణలో కొన్ని కులాలను బీసీల జాబితా నుంచి తొలగిస్తే నోరెత్తని ఆర్. కృష్ణయ్య లాంటి వారికి, తనతో పాటు కేసుల్లో ఉన్నవారికి జగన్ రాజ్యసభ ఇచ్చారని చంద్రబాబు దుయ్యబట్టారు. తాను ప్రకటించినట్లు వచ్చే ఎన్నికల్లో 40 శాతం సీట్లు యువతకు ఇస్తానని ఈ సందర్భంగా చంద్రబాబు అన్నారు. 2024లో తెదేపాను అధికారంలోకి తీసుకురావడంలో ఎన్ఆర్ఐలు తమ వంతు పాత్ర పోషించాలని చంద్రబాబు అన్నారు. 



ఈ సందర్భంగా గోరంట్ల బుచ్చయ్య చౌదరి మాట్లాడుతూ.. తెదేపాను తిరిగి అధికారంలోకి తీసుకురావడానికి ప్రవాసుల సహకారం అవసరమన్నారు. తెలుగుదేశం పార్టీని తిరిగి అధికారంలోకి తీసుకురావడం కోసం ప్రవాస తెలుగుదేశం పార్టీ నాయకులు, కార్యకర్తలు, అభిమానులు తీవ్రంగా కృషి చేయాలని సూచించారు. ఎన్నారైల సహకారంతో వచ్చే ఎన్నికల్లో తెదేపా అధికారంలోకి వస్తుందని ధీమా వ్యక్తం చేశారు. ఎన్నికల సమయంలో ప్రవాసాంధ్రులు తమ ప్రాంతాలకు వచ్చి తెదేపా విజయం కోసం కృషి చేయాలని బుచ్చయ్యచౌదరి పిలుపునిచ్చారు. ఈ కార్యక్రమంలో పార్టీ సీనియర్ నేతలు ఎమ్మెల్సీ ఎంవీఎస్‌ఎన్‌ ప్రసాద్, మాజీ ఎమ్మెల్యేలు కందుల నారాయణరెడ్డి,  వైవీ ప్రభాకర చౌదరి, పార్టీ రాష్ట్ర ప్రధాన కార్యదర్శి గౌతు శిరీష, నన్నారి నర్సిరెడ్డి, మన్నవ సుబ్బారావు తదితరులు పాల్గొని ప్రసంగించారు. ఎన్నారై తెదేపా కన్వీనర్ కోమటి జయరాం నేతలకు స్వాగతం పలికారు. అమెరికా నలుమూలల నుంచి పెద్ద సంఖ్యలో తెదేపా అభిమానులు, కార్యకర్తలు ఈ మహానాడుకు తరలి వచ్చారు.













 

NRI TDP: డెలావేర్‌లో ఘనంగా ఎన్టీఆర్‌ శతజయంతి వేడుకలు



ఇంటర్నెట్‌డెస్క్‌: తెదేపా వ్యవస్థాపకుడు, దివంగత మాజీ సీఎం ఎన్టీఆర్ శతజయంతి ఉత్సవాలను అమెరికాలోని డెలావేర్‌లో ఘనంగా నిర్వహించారు. ఎన్‌ఆర్‌ఐ తెదేపా యూఎస్‌ఏ ఆధ్వర్యంలో డెలావర్‌కు చెందిన పార్టీ నేతలు హరీశ్‌ కోయ, లక్ష్మణ్‌ పర్వతనేని పర్యవేక్షణలో నిర్వహించిన ఈ వేడుకలకు మాజీ మంత్రి దేవినేని ఉమా మహేశ్వరరావు ముఖ్యఅతిథిగా హాజరయ్యారు. తొలుత ఎన్టీఆర్‌ చిత్రపటం వద్ద నేతలు నివాళులర్పించారు. అనంతరం ఎన్‌ఆర్‌ఐ తెదేపా నేత సత్యా అట్లూరి స్వాగతోపన్యాసం చేశారు. తెదేపా ఆవిర్భావం నుంచి పార్టీతో తనకున్న అనుబంధాన్ని వివరించారు. విజయవాడ కాళేశ్వరరావు మార్కెట్‌ దగ్గర ఎన్టీఆర్‌ నిర్వహించిన ర్యాలీని ఈ సందర్భంగా ఆయన గుర్తుచేసుకున్నారు. హరీశ్‌ కోయ మాట్లాడుతూ దేవినేని ఉమతో తనకున్న అనుబంధాన్ని, నీటి పారుదల శాఖకు ఆయన చేసిన సేవలను కొనియాడారు. 



 

అనంతరం దేవినేని ఉమ మాట్లాడుతూ ఏపీలో నెలకొన్న పరిస్థితుల్లో ప్రతి ఒక్కరూ ఏకతాటిపైకి వచ్చి సీఎం జగన్‌ దుర్మార్గ పాలనను ఎండగట్టాలని పిలుపునిచ్చారు. అరాచక పాలనను కలసికట్టుగా ఎదుర్కొని రానున్న ఎన్నికల్లో వైకాపాకు గట్టిగా బుద్ధి చెప్పాలన్నారు. డెలావేర్‌ సీనియర్‌ నేత వెలువోలు శ్యాంబాబు మాట్లాడుతూ మళ్లీ తెదేపా అధికారంలోకి వస్తేనే రాష్ట్రం బాగుపడుతుందన్నారు.



డెలావేర్‌ ఎన్‌ఆర్‌ఐ తెదేపా తరఫున సత్యా పొన్నగంటి మాట్లాడుతూ “జల మూల మిదం జగత్’’ అనే సూత్రాన్ని త్రికరణ శుద్ధిగా నమ్మి పట్టిసీమ, పోలవరం ప్రాజెక్టులతో పాటు మైలవరం నియోజకవర్గానికి సంజీవని లాంటి చింతలపూడి ప్రాజెక్టులను చంద్రబాబు ఆలోచనలతో దేవినేని ఉమ ముందుకు తీసుకెళ్లారని చెప్పారు. సుధాకర్‌ తురగా మాట్లాడుతూ బూత్‌లెవల్లో ఓట్ల వెరిఫికేషన్‌ మొదలుపెట్టిన మొదటి నేత దేవినేని ఉమ అని.. ఆయన స్ఫూర్తితో తెదేపా అభ్యర్థులు, నేతలు ప్రతి నియోజకవర్గంలో పనిచేయాలన్నారు. ఈ కార్యక్రమంలో శ్రీధర్‌ ఆలూరు, విశ్వనాథ్‌ కోగంటి, లక్ష్మీకాంతం కోయ, చందు ఆరె, కిశోర్‌ కాకులకుంట్లతో పాటు పెన్సిల్వేనియా ఎన్‌ఆర్‌ఐ తెదేపా నేతలు పొట్లూరి రవి, సునీల్‌ కోగంటి తదితరులు పాల్గొన్నారు. 



TDP Kuwait: ఎన్‌ఆర్‌ఐ తెదేపా కువైట్ ఆధ్వర్యంలో ఘనంగా లోకేశ్‌ జన్మదిన వేడుకలు



ఇంటర్నెట్‌డెస్క్‌: తెదేపా జాతీయ ప్రధాన కార్యదర్శి నారా లోకేశ్‌ పుట్టినరోజు వేడుకలను కువైట్‌లో ఘనంగా నిర్వహించారు. ఎన్‌ఆర్‌ఐ తెదేపా కువైట్‌ ఆధ్వర్యంలో ఫర్వానియా ప్రాంతాంలో అధ్యక్షుడు మద్దిన ఈశ్వర్‌నాయుడు ఆధ్వర్యంలో లోకేశ్‌ జన్మదిన వేడుకలు జరిగాయి. ఈ కార్యక్రమానికి పెద్ద ఎత్తున తెదేపా నేతలు, కార్యకర్తలు, నారా, నందమూరి అభిమానులు తరలివచ్చారు. ఈ సందర్భంగా కేక్‌ కట్‌ లోక్‌శ్‌కు శుభాకాంక్షలు తెలిపారు. 



గల్ఫ్‌ ఎంపవర్‌మెంట్‌ కో-ఆర్డినేటర్‌ కుదరవల్లి సుధాకరరావు, కువైట్‌ గల్ఫ్‌ కౌన్సిల్‌ మెంబర్‌ కోడూరి వెంకట్‌, కువైట్‌లో తెదేపా సీనియర్‌ నేతలు ఎనిగళ్ల బాలకృష్ణ, కువైట్‌లోని కార్యవర్గ సభ్యులు, ఉపాధ్యక్షుడు రహమతుల్లా, షేక్‌ బాషా, ప్రధాన కార్యదర్శి వేగి వెంకటేశ్‌ నాయుడు, గవర్నరేట్‌ కో-ఆర్డినేటర్స్‌ ఈడుపుగంటి దుర్గా ప్రసాద్‌, ముస్తాక్‌ఖాన్‌, తెలుగు యువత అధ్యక్షుడు కాపెర్ల వంశీకృష్ణ, నరేష్‌ నన్నపనేని, మైనార్టీ నాయకులు షేక్‌ చాన్‌ బాషా, చిన్నా రాజు, మల్లికార్జున యాదవ్‌, మంచూరి శివ, కొల్లి ఆంజనేయులు, గుండయ్య నాయుడు, శివ మద్దిపట్ల, షేక్‌ అర్షద్‌ తదితరులు పాల్గొన్నారు. మరోవైపు లోకేశ్‌ ‘యువగళం’ పాదయాత్రకు మద్దతుగా కువైట్‌లోనూ పాదయాత్ర నిర్వహిస్తామని.. దీనికి సంబంధించిన కార్యాచరణ రూపొందిస్తున్నామని నేతలు తెలిపారు. 



కొవిడ్‌ సామగ్రి దగ్ధంపై ‘తానా’ స్పందన



ఇంటర్నెట్‌ డెస్క్‌: విశాఖలోని ఓ గోదాములో ఇటీవల సంభవించిన అగ్ని ప్రమాద ఘటనలో తాము వితరణగా అందించిన కొవిడ్‌ సామగ్రి బుగ్గిపాలు కావడంపై తెలుగు అసోసియేషన్‌ ఆఫ్‌ నార్త్‌ అమెరికా (తానా) విచారం వ్యక్తంచేసింది. ప్రజా సేవ కోసం ఉద్దేశించిన సామగ్రి దగ్ధమవ్వడం దురదృష్టకరమని పేర్కొంది. ఈ ఘటనలో వాస్తవాలు తెలియకుండా కొందరు దుష్ప్రచారం చేస్తున్నారని ఆక్షేపించింది. ఈ మేరకు తానా అధ్యక్షుడు లావు అంజయ్య చౌదరి, ఛైర్మన్‌ యార్లగడ్డ వెంకటరమణ ఓ ప్రకటన విడుదల చేశారు. వాస్తవాలు తెలుసుకోవాలని సూచించారు.

కరోనా సంబంధిత సహాయ సామగ్రిని తెలుగు రాష్ట్రాల్లోని ప్రజలకు అందించేందుకు తానా 2021 జూన్‌లో శ్రీకారం చుట్టిందని పేర్కొన్నారు. నార్త్‌ వెస్ట్‌ మెడికల్స్‌ (చికాగో) సాయంతో కొనుగోలు చేసిన ఈ సామగ్రిని హపగ్ లాయిడ్ సంస్థ ద్వారా సముద్ర మార్గంలో తెలుగు రాష్ట్రాలకు చేరవేసేందుకు ఆగస్టులో ఒప్పందం కుదుర్చుకున్నామని తెలిపారు. కొన్ని అవాంతరాల తర్వాత చికాగోలోని గోదాముల నుంచి అక్టోబర్‌లో విశాఖ పంపించామని పేర్కొన్నారు. మూడు నెలల తర్వాత అవి 2022 జనవరిలో విశాఖ పోర్టుకు చేరాయని వివరించారు. పోర్టులో స్థలాభావం కారణంగా కొన్ని రోజులు వేచి చూడాల్సి వచ్చిందని, తర్వాత కస్టమ్స్‌ క్లియరెన్సు కోసం మరికొంత సమయం పట్టిందని తెలిపారు. ఈ సామగ్రిని దేశంలోని వివిధ ప్రాంతాలకు పంపేందుకు రెడ్‌క్రాస్‌తో మార్చిలో అవగాహన కుదిరిందని వివరించారు. 

ఈ క్రమంలో ఏప్రిల్‌లో సంభవించిన తుపాను కూడా ఈ కార్యక్రమానికి కొంత ఆటంకం కలిగించిందని వారిరువురు పేర్కొన్నారు. ఈ ఏడాది మే నెలలో సామగ్రి పంపిణీకి ప్రణాళిక రూపొందించి రెడ్‌ క్రాస్‌కు ఆ సామగ్రిని అందజేసినట్లు తెలిపారు. దీంతో షిప్పింగ్‌ యార్డ్‌ నుంచి విశాఖ గాజువాకలోని శ్రావణ్‌ షిప్పింగ్‌ సంస్థకు సామగ్రిని తరలించినట్లు పేర్కొన్నారు. జూన్‌ రెండో వారంలో ఈ పంపిణీ కార్యక్రమాన్ని ఏపీ గవర్నర్‌ చేతులమీదుగా ప్రారంభించేందుకు తలపెట్టగా, జూన్‌ 1న ఈ దుర్ఘటన జరిగిందని వివరించారు. తానా సభ్యులు, నాయకత్వం ఎంతో కష్టపడి సేకరించిన కొవిడ్‌ సామగ్రి ఇలా అగ్నికి ఆహుతవ్వడం దురదృష్టకరమని విచారం వ్యక్తంచేశారు. మంటల్లో కాలిపోయిన సహాయ సామగ్రికి సంబంధించి ఇన్సూరెన్స్‌ విషయమై రెడ్‌క్రాస్‌తో చర్చిస్తున్నామని తెలిపారు. ఎంతో గొప్ప ఉద్దేశంతో తానా తలపెట్టిన ఈ కార్యక్రమం ఆగిపోవడం బాధాకరమని, కానీ ఇవేమీ తెలీకుండా కొందరు అవాస్తవాలు ప్రచారం చేయడం దురదృష్టకరమని ఆవేదన వ్యక్తంచేశారు. తానా ఎప్పుడూ పారదర్శకంగా ఉంటుందని, ఈ విషయంలో ఎటువంటి సమాచారం ఇవ్వడానికైనా తానా సిద్ధంగా ఉంటుందని వివరించారు.

Starbucks: స్టార్‌బక్స్‌ సీఈఓగా లక్ష్మణ్ నరసింహన్.. మరో అంతర్జాతీయ కంపెనీకి భారతీయుడి నేతృత్వం



వాషింగ్టన్‌: మరో ప్రముఖ అంతర్జాతీయ కంపెనీకి భారత సంతతి వ్యక్తి నేతృత్వం వహించబోతున్నారు. ప్రపంచవ్యాప్తంగా ప్రసిద్ధి చెందిన కాఫీ వ్యాపార సంస్థ స్టార్‌బక్స్‌ (Starbucks) తమ సీఈఓగా లక్ష్మణ్‌ నరసింహన్‌ (Laxman Narasimhan)ను ప్రకటించింది. ప్రస్తుతం ఆయన యూకే కేంద్రంగా పనిచేస్తున్న రెకిట్‌ బెంకిజర్‌కు సీఈఓగా ఉన్నారు. ఈ కంపెనీ నుంచి సెప్టెంబరు 30న నిష్క్రమిస్తున్నట్లు ఆయన గురువారం ప్రకటించారు. గత మూడేళ్లుగా ఇక్కడ బాధ్యతలు నిర్వర్తిస్తున్నారు.

రెకిట్‌కు ముందు నరసింహన్‌ (55) ప్రముఖ సాఫ్ట్‌ డ్రింక్స్‌ సంస్థ పెప్సికో కంపెనీలో వివిధ నాయకత్వ హోదాల్లో పనిచేశారు. స్టార్‌బక్స్‌, పెప్సీకో మధ్య సుదీర్ఘకాలంగా పలు అంశాల్లో ఒప్పందం ఉన్న విషయం తెలిసిందే. వీటిలో కొన్ని నరసింహన్‌ పెప్సీకో లాటిన్‌ అమెరికా విభాగానికి సీఈఓగా వ్యవహరిస్తున్న సమయంలో కుదిరాయి. అక్టోబరులో నరసింహన్‌ (Laxman Narasimhan) స్టార్‌బక్స్‌(Starbucks)లో చేరతారు. ఏప్రిల్‌లో సీఈఓ బాధ్యతల్ని స్వీకరిస్తారు. అప్పటి వరకు ప్రస్తుతం ఆ హోదాలో ఉన్న హోవర్డ్‌ షూల్జ్‌ కొనసాగుతారు. నరసింహన్‌ సీఈఓగా చేరిన తర్వాత కూడా షూల్జ్‌ కంపెనీ బోర్డులో ఉంటారు.

ఐదేళ్ల తర్వాత కెవిన్‌ పీటర్సన్‌ స్టార్‌బక్స్‌ సీఈఓ బాధ్యతల నుంచి తప్పుకోవడంతో షూల్జ్‌ ఏప్రిల్‌లో తాత్కాలికంగా ఆ హోదాలో చేరారు. అప్పటి నుంచి కంపెనీ దీర్ఘకాల సీఈఓ కోసం వేట ప్రారంభించింది. కంపెనీ బయటి వ్యక్తిని తీసుకోవాలని నిర్ణయించి.. చాలా మంది వ్యక్తుల్ని ఇంటర్వ్యూ చేసింది. నరసింహన్‌కు ఉన్న అనుభవం దృష్ట్యా స్టార్‌బక్స్‌ పునర్నిర్మాణాన్ని సమర్థంగా ముందుకు నడిపించగలరని భావించినట్లు కంపెనీ ఓ ప్రకటనలో పేర్కొంది.

సీఈఓగా నరసింహన్‌ స్టార్‌బక్స్‌లో అనేక సవాళ్లను ఎదుర్కోనున్నారు. మెరుగైన ప్రయోజనాల కోసం అమెరికాలో కంపెనీ ఉద్యోగులు పెద్ద ఆందోళన చేస్తున్నారు. దీంతో కంపెనీ అనేక న్యాయపరమైన చిక్కులు ఎదుర్కొంటోంది. అమెరికా తర్వాత అతిపెద్ద మార్కెట్‌గా ఉన్న చైనాలో కంపెనీ ఇంకా కొవిడ్‌ ఆంక్షల నుంచి కోలుకోవాల్సి ఉంది. మరోవైపు కరోనా సంక్షోభం తర్వాత మారిన వినియోగదారుల అభిరుచులకు అనుగుణంగా కంపెనీని తీర్చిదిద్దాల్సి ఉందని ఇటీవల షూల్జ్‌ తెలిపారు. దానికోసం కంపెనీ వ్యాపారంలో అనేక కీలక మార్పులు తీసుకురావాల్సిన అవసరం ఉందని పేర్కొన్నారు.

లక్ష్మణ్‌ నరసింహన్‌ 1957 ఏప్రిల్‌ 15న పుణెలో జన్మించారు. కాలేజ్‌ ఆఫ్‌ ఇంజినీరింగ్ పుణె నుంచి మెకానికల్‌ ఇంజినీరింగ్‌లో డిగ్రీ పొందారు. యూనివర్శిటీ ఆఫ్‌ పెన్సిల్వేనియాకు చెందిన లాడర్‌ ఇన్‌స్టిట్యూట్‌ నుంచి జర్మన్‌, ఇంటర్నేషన్‌ స్టడీస్‌లో ఎంఏ పట్టా తీసుకున్నారు. అదే యూనివర్శిటీకి చెందిన వార్టన్‌ స్కూల్‌లో ఎంబీఏ కూడా పూర్తిచేశారు. అనంతరం ప్రముఖ అంతర్జాతీయ సంస్థ మెకిన్సీలో ఉద్యోగంలో చేరారు. అక్కడే దిల్లీ ఆఫీస్‌ డైరెక్టర్‌, లోకేషన్‌ మేనేజర్‌ స్థాయికి ఎదిగారు. 19 ఏళ్ల సుదీర్ఘ అనుభవం తర్వాత అక్కడి నుంచి బయటకు వచ్చి పెప్సీకోలో చేరారు. ఈ కంపెనీలో సీసీఓ స్థాయికి చేరారు. అనంతరం రెకిట్‌ బెంకిజర్‌లో సీఈఓగా నియమితులయ్యారు.

తెదేపా ‘మహానాడు’పై బర్మింగ్‌హామ్‌లో ఎన్‌ఆర్‌ఐ నేతల భేటీ



ఇంటర్నెట్‌డెస్క్‌: తెదేపా వ్యవస్థాపకుడు ఎన్టీఆర్‌ జయంతిని పురస్కరించుకుని మే 28న ‘మహానాడు’ కార్యక్రమాన్ని యూరప్‌లోని వివిధ నగరాల్లో నిర్వహించనున్నారు. ఈ సందర్భంగా చేపట్టాల్సిన కార్యక్రమాలపై యూకేలోని బర్మింగ్‌హామ్‌లో నేతలు సమావేశమై చర్చించారు. తెదేపా ఏపీ శాఖ అధ్యక్షుడు కింజరాపు అచ్చెన్నాయుడు, మాజీ మంత్రి దేవినేని ఉమ, ఎన్‌ఆర్‌ఐ తెదేపా పొలిటికల్‌ సెల్‌ ఇన్‌ఛార్జ్‌ బుచ్చి రాంప్రసాద్‌, తెదేపా ఉపాధ్యక్షుడు దామచర్ల జనార్దన్‌, తెలుగు మహిళ అధ్యక్షురాలు వంగలపూడి అనిత తదితరులు జూమ్‌ ద్వారా ఈ సమావేశంలో పాల్గొని పలు సూచనలు చేశారు. 

యూరప్‌లోని వివిధ దేశాల్లో ఉన్న తెదేపా అభిమానులు, కార్యకర్తలు, సానుభూతిపరులను వ్యక్తిగతంగా కలిసి మహానాడులో పాలుపంచుకొనేలా చేయాలని.. పార్టీ తరఫున అవసరమైన అన్ని రకాల సహాయ, సహకారాలు అందిస్తామని చెప్పారు. ఏపీ భవిష్యత్తును దృష్టిలో ఉంచుకుని ఎవరిస్థాయిలో వారు తెదేపా మళ్లీ అధికారంలోకి వచ్చేలా కృషి చేయాలని కోరారు. అనంతరం నిర్వాహకులు అచ్చెన్నాయుడికి కృతజ్ఞతలు తెలిపారు. 

ఈ కార్యక్రమంలో యూకే నుంచి జయకుమార్‌ గుంటుపల్లి, వేణుమాధవ్‌ పోపూరి, కిరణ్‌ పరుచూరి, నరేశ్‌ మల్లినేని, ప్రసన్న నాదెండ్ల, శ్రీనివాస్‌ పాలడుగు, చక్రి మువ్వ, సురేశ్‌ అట్లూరి, నారాయణరెడ్డి, శ్రీకాంత్‌ యర్రం, నాగరాజు బండ్ల, వీర పరిటాల, శ్రీధర్‌ నారా, కిరణ్‌ అరవపల్లి, యూకే విద్యార్థి విభాగం నేతలు భానూజీ కుక్కల, లింగా రవితేజ, హర్ష చప్పిడి, రవి నల్లమోతు.. ఐర్లాండ్‌ నుంచి మురళీ రాపర్ల, జర్మనీ నుంచి టిట్టు, శివ, పోలండ్‌ నుంచి చందు, బెల్జియం నుంచి దినేష్‌, ఫ్రాన్స్‌ నుంచి మహేశ్‌ తదితరులు హాజరయ్యారు.

Paasport: విదేశాలకు వెళ్లే వారికి ‘శుభవార్త’

శనివారమూ పనిచేయనున్న పాస్‌పోర్టు సేవాకేంద్రాలు



ఈనాడు, హైదరాబాద్‌: విద్య, ఉపాధి అవకాశాల కోసం విదేశాలకు వెళ్లే వారికి శుభవార్త. ఇకపై శనివారాల్లోనూ పాస్‌పోర్టు కేంద్రాలు సేవలు అందించనున్నాయి. ఈ మేరకు నిర్ణయం తీసుకున్నట్టు హైదరాబాద్‌ ప్రాంతీయ పాస్‌పోర్టు అధికారి దాసరి బాలయ్య శనివారం ఒక ప్రకటనలో తెలిపారు. ‘ప్రస్తుతం వారంలో ఐదు రోజులు మాత్రమే పాస్‌పోర్టు సేవా కేంద్రాలు పనిచేస్తున్నాయి. దీంతో విదేశాలకు వెళ్లేందుకు ఏర్పాట్లు చేసుకున్న వందల మంది సమస్యను ఎదుర్కొంటున్నారు. వారి దరఖాస్తులను పరిష్కరించేందుకు మూడు వారాల సమయం పడుతోంది. ఈ సమస్యను ఇటీవల ప్రాంతీయ పాస్‌పోర్టు కార్యాలయాన్ని సందర్శించిన వీసా, పాస్‌పోర్టు విదేశీ మంత్రిత్వశాఖ కార్యదర్శి ఎ.సయీద్‌ దృష్టికి తీసుకెళ్లాం. ఆయన సానుకూలంగా స్పందించారు. విదేశాలకు వెళ్లే వారి సౌకర్యార్థం  శనివారం కూడా పాస్‌పోర్టు సేవా కేంద్రాలు కార్యకలాపాలు కొనసాగించేలా చర్యలు తీసుకోవాలని ఆదేశించారు’’ అని బాలయ్య వివరించారు. సెప్టెంబరు 3 నుంచి హైదరాబాద్‌ ప్రాంతీయ కార్యాలయం పరిధిలోని టోలీచౌకీ, బేగంపేట, అమీర్‌పేటతోపాటు నిజామాబాద్‌, కరీంనగర్‌లోని పాస్‌పోర్టు కేంద్రాలు కూడా ప్రతి శనివారం పనిచేస్తాయని వివరించారు. 

చదువు పూర్తయ్యాక.. విదేశీ విద్యార్థులను అమెరికాలో ఉండనివ్వొద్దు

ప్రతినిధుల సభలో బిల్లు


వాషింగ్టన్‌: చదువు పూర్తయ్యాక కూడా విదేశీ విద్యార్థులు అమెరికాలో ఉండేందుకు అనుమతిస్తున్న ‘ఆపరేషనల్‌ ప్రాక్టీస్‌ ట్రెయినింగ్‌ (ఓపీటీ)’ కార్యక్రమాన్ని రద్దు చేసేందుకుగాను ప్రతినిధుల సభలో కొందరు చట్టసభ్యులు బిల్లు ప్రవేశపెట్టారు. ‘ఫెయిర్‌నెస్‌ ఫర్‌ హై-స్కిల్డ్‌ అమెరికన్స్‌ యాక్ట్‌’గా తాజా బిల్లును పిలుస్తున్నారు. ఇది చట్టరూపం దాలిస్తే.. అగ్రరాజ్యంలో విద్యనభ్యసిస్తున్న వేల మంది భారతీయులపై ప్రతికూల ప్రభావం పడే అవకాశముంది. హెచ్‌-1బీ వీసాలపై పరిమితి విధించడం వెనుక ఉన్న ఉద్దేశాన్ని ఓపీటీ తుంగలోకి తొక్కుతోందని చట్టసభ్యుడు పాల్‌ ఎ గోసర్‌ ఆరోపించారు. గ్రాడ్యుయేషన్‌ పూర్తయ్యాక విదేశీ విద్యార్థులు మూడేళ్ల పాటు అమెరికాలో పనిచేసేందుకు ఈ కార్యక్రమం కొన్ని షరతులతో అనుమతిస్తోందని పేర్కొన్నారు. వారికి పేరోల్‌ పన్నుల నుంచి మినహాయింపు లభిస్తోందని, దీంతో అమెరికన్ల కంటే 10-15% తక్కువ వేతనాలకే అందుబాటులో ఉంటున్నారని వివరించారు. ఫలితంగా స్థానిక యువతకు ఉద్యోగాలు దొరకడం కష్టంగా మారుతోందని చెప్పారు. ఓపీటీ రద్దు కోసం సహచర చట్టసభ్యులు మో బ్రూక్స్‌, ఆండీ బిగ్స్‌, మ్యాట్‌ గేట్జ్‌లతో కలిసి బిల్లును ప్రవేశపెట్టినట్లు తెలిపారు. సెనేట్‌తో పాటు ప్రతినిధుల సభలోనూ డెమొక్రాట్లకే మెజార్టీ ఉన్న నేపథ్యంలో తాజా బిల్లు ఆమోదం పొందడం అంత సులభం కాదు. గోసర్‌ ఈ బిల్లును గతంలోనూ కాంగ్రెస్‌లో ప్రవేశపెట్టడం గమనార్హం. 

బ్లూమింగ్టన్-నార్మల్‌లో వీనుల విందుగా అష్టోత్తర శత నామ సంకీర్తనార్చన



బ్లూమింగ్టన్‌: అమెరికాలోని ఇల్లినాయిస్  రాష్ట్రంలోని బ్లూమింగ్టన్ నార్మల్‌లో స్థానిక శ్రీ సీతారామచంద్ర స్వామి దేవాలయంలో (హిందు టెంపుల్ ఒఫ్ బ్లూమింగ్టన్ నార్మల్) "అష్టోత్తర శత నామ సంకీర్తనార్చన" సంగీత కార్యక్రమం వీనుల విందుగా జరిగింది. “కళ్యాణి స్కూల్ అఫ్ మ్యూజిక్” ఆధ్వర్యంలో దేవాలయ యాజమాన్య సౌజన్యంతో నిర్వహించిన ఈ కార్యక్రమంలో సంగీత విద్యార్థులు అనర్గళంగా 108 సంకీర్తనలు ఆలపించి ఆహుతుల్ని పరవశింపజేశారు. ఉదయం 10 గంటలకు ప్రారంభమైన ఈ సంగీత ఝరి రాత్రి 8గంటల వరకు ఖండాంతరాలు దాటి ఓ ప్రవాహంలా సాగింది. 'కళ్యాణి స్కూల్ ఆఫ్ మ్యూజిక్' గురువు కల్యాణి అమరవాది ఆధ్వర్యంలో విద్యార్థులు స్వామికి సంకీర్తనార్చన చేస్తూ, ఆలయానికి విరాళాల్ని సేకరించేలా ప్రత్యేకించి చక్కటి ప్రణాళికతో సప్తస్వరాలకు అనుగుణంగా వివిధ గ్రూపులుగా ఏర్పడ్డారు.



భారత్‌తో పాటు అమెరికాలోని వివిధ రాష్ట్రాల నుంచి జూమ్‌ లింక్‌ ద్వారా కీర్తనలు ఆలపించగా.. బ్లూమింగ్టన్ నార్మల్‌లో నివసిస్తున్న ప్రవాస భారతీయ విద్యార్థులు ప్రత్యక్షంగా ఆలయానికి విచ్చేసి సంకీర్తనార్చనలో పాల్గొన్నారు. ప్రారంభ కీర్తనగా "మేదిని జీవుల కావ మేలుకోవయ్యా!" అంటూ ఆ దేవదేవుణ్ని స్మరించగా.. ఈ సంగీత ప్రవాహం ఆరు భాషలు, 72 రాగాలలో స్వరపరిచి 30మందికి పైగా వాగ్గేయకారులు (త్యాగరాజు, శ్యామాశాస్త్రి , పురందర దాసు, తాళ్ళపాక అన్నమాచార్యులు, భక్త రామదాసు మొదలైనవారు) రచించిన కీర్తనలు, వివిధ తాళాలలో 27మంది విద్యార్థులు (నాలుగేళ్ల నుంచి మొదలుకుని 30 ఏళ్ల వయసు కలిగిన కళాకారులు) ఎంతో మధురంగా తన్మయత్వంతో ఆలపించారు. చివరగా "రామచంద్రాయ జనక రాజజా మనోహరయా" అనే మంగళ హారతి కీర్తనతో ముగించారు. విశేషంగా  ప్రతి సంకీర్తన ఆలాపన తర్వాత ఒక తామర పుష్పంతో మహిళలు స్వామివారికి పుష్పమాల అల్లారు. 108 తామరపూల మాలలను కలియుగ ప్రత్యక్ష దైవం వేంకటేశ్వర స్వామికి అర్చకులు అలకరించారు.



అనంతరం కల్యాణి అమరవాది "మగువల రాజుకు మంగళం " అనే మంగళ హారతి కీర్తనతో "అష్టోత్తర శత నామ సంకీర్తనార్చన" కార్యక్రమం 'షోడషోత్తర శత నామ సంకీర్తనార్చన '(116) కార్యక్రమంగా అందరినీ మంత్రముగ్దుల్ని చేసింది. ఆలయ కమిటీ అధ్యక్షులు, స్థానిక పిల్లల వైద్య నిపుణులు సంజయ్ సక్సేనా ఈ కార్యక్రమంలో పాలుపంచుకున్న సంగీత కళాకారులందరికీ ట్రోఫీలు, ప్రశంసాపత్రాలు అందజేశారు. ఈ సంకీర్తనార్చనను యూట్యుబ్ ఛానల్‌లో ప్రపంచం నలుమూలల నుంచి నిరంతరం ప్రత్యక్షంగా వీక్షించేలా ఆలయ కమిటీ ఏర్పాట్లు చేసింది. ఈ కార్యక్రమానికి స్థానికులు నగదు రూపంలో, ఇతర భక్తులు ఆన్‌లైన్‌ ద్వారా విరాళాలు అందజేశారు. ఈ విరాళాలను భక్తుల కోరిక మేరకు, ఆలయంలోని ఉత్సవ, మూలమూర్తుల ఆభరణాల నిమిత్తం వినియోగించనున్నట్టు ఆలయ కమిటీ వెల్లడించింది. 







Waltair Veerayya: బే ఏరియాలో మెగా అభిమానుల సందడి



ఇంటర్నెట్‌డెస్క్‌: ‘వీర సింహారెడ్డి’ (Veera Simha Reddy), ‘వాల్తేరు వీరయ్య’ (Waltair Veerayya) చిత్రాలతో తెలుగువారికి సంక్రాంతి పండుగ రెండు రోజులు ముందు నుంచే మొదలైంది. తెలుగు రాష్ట్రాల్లోనే కాకుండా విదేశాల్లోనూ తమ హీరో చిత్రాన్ని చూసేందుకు అభిమానులు థియేటర్ల వద్ద బారులు తీరుతున్నారు. చిరంజీవి (Chiranjeevi) నటించిన మాస్‌ యాక్షన్‌ ఎంటర్‌టైనర్‌ ‘వాల్తేరు వీరయ్య’ రిలీజ్‌ను పురస్కరించుకుని అమెరికాలోని బే ఏరియాలో సందడి వాతావరణం నెలకొంది. CineMax 4K థియేటర్‌ వద్ద మెగా అభిమానులు సందడి చేశారు. చిరు కటౌట్లకు పాలాభిషేకాలు చేశారు. మెగా అభిమానులు వీరబాబు ప్రత్తిపాటి, మురళి గొడవర్తి, రమణ్ సంచుల, శివ మొలబంతి, రెడ్డయ్య ప్రత్తిపాటి, కిరణ్ ఎనుగుంతల, అనిల్ అరిగె, సునీల్ పసుపులేటి, కిరణ్ విన్నకోట, దుర్గా పెద్దిరెడ్డి, చరణ్ కనపర్తి, రాజా సింహాద్రి, మూర్తి పిట్టా, సత్య యలమంచిలి ఆధ్వర్యంలో ఈ సంబరాలు జరిగాయి. CineMax 4K  మేనేజింగ్ పార్ట్నర్‌ మోహన్ సుగ్గల ఈ కార్యక్రమానికి విచ్చేసిన మెగా అభిమానులకు అభినందనలు తెలియజేశారు.

UK: స్టోక్‌ ఆన్‌ ట్రెంట్‌లో ఘనంగా దీపావళి వేడుకలు



లండన్‌: యూకేలో ప్రవాస తెలుగువారు దీపావళి వేడుకలు ఘనంగా నిర్వహించారు. చెడుపై మంచి సాధించిన విజయానికి ప్రతీకగా చేసుకొనే ఈ వేడుకల్లో చిన్నా, పెద్ద అంతా కలిసి ఉత్సాహంగా పాల్గొని సందడి చేశారు. స్టోక్‌ కమ్యూనిటీ ఆధ్వర్యంలో ఈ నెల 29న నిర్వహించిన ఈ వేడుకల్లో  చిన్నారులు, మహిళలు సంప్రదాయ వస్త్రధారణలో దీపాలు వెలిగించి పూజలు చేశారు. ఈ  సందర్భంగా నిర్వహించిన పలు సాంస్కృతిక కార్యక్రమాలు పలువురిని అలరించాయి.





తానా మహాసభల నిర్వహణకు రూ.48 కోట్ల విరాళాలు



ఈనాడు, అమరావతి: తానా(ఉత్తర అమెరికా తెలుగు సంఘం) 23వ మహాసభల నిర్వహణకు చేపట్టిన విరాళాల కార్యక్రమానికి అంచనాకు మించిన స్పందన లభించింది. 2023 జులై 7 నుంచి 9 వరకు ఫిలడెల్ఫియాలో జరగనున్న తానా మహాసభల సన్నాహక కార్యక్రమాల్లో భాగంగా నవంబరు 5న పెన్సిల్వేనియాలోని వార్మిన్‌స్టర్‌ నగరంలోని ఫ్యూజ్‌ బాంక్వెట్‌హాల్‌లో విరాళాల సేకరణ కార్యక్రమం జరిగింది. ఈ సందర్భంగా 800 మందికి పైగా ప్రవాసులు హాజరై రూ.48 కోట్ల విరాళాలు ప్రకటించారు. ఇది గతంలోని అన్ని విరాళాల సేకరణనూ మించిపోయిందని తానా అధ్యక్షుడు అంజయ్యచౌదరి లావు తెలిపారు. ఈ సందర్భంగా ఈసీ, బీఓడీ, ఫౌండేషన్‌ సభ్యులు, మాజీ అధ్యక్షులు, ఇతర కమిటీ సభ్యులను పరిచయం చేస్తూ.. వారి సేవలను కొనియాడారు. తానా 23వ మహాసభల ప్రాధాన్యాన్ని వివరించారు. విరాళాల సేకరణ కార్యక్రమానికి ఊహించని స్పందన లభించిందని కన్వీనర్‌ పొట్లూరి రవి వివరించారు. పీపుల్స్‌ మీడియా అధినేత విశ్వప్రసాద్‌, డెక్కన్‌ స్పైస్‌ గోవర్ధన్‌ బొబ్బా, జగదీశ్‌ యలమంచిలి తదితరులకు కృతజ్ఞతలు తెలిపారు.

Ukraine Crisis: రాజధాని కీవ్‌ వైపు ప్రయాణాలు చేయొద్దన్నారు: తెలుగు విద్యార్థిని లక్ష్మీ శ్రీలేఖ



ఇంటర్నెట్‌డెస్క్‌: అత్యవసరం అయితే తప్ప తమను బయటకు వెళ్లొద్దని అధికారులు సూచించారని ఉక్రెయిన్‌లోని తెలుగు విద్యార్థిని లక్ష్మీ శ్రీలేఖ తెలిపారు. ఉక్రెయిన్‌పై రష్యా యుద్ధం నేపథ్యంలో ‘ఈనాడు-ఈటీవీ’తో ఆమె మాట్లాడి అక్కడి పరిస్థితులను తెలిపారు. తాము ఉన్న జబరేషియా ప్రాంతం ఈశాన్య ఉక్రెయిన్‌ కిందికి వస్తుందని.. అయితే ప్రస్తుతం ఇక్కడి పరిస్థితులు ఆందోళన చెందేంత స్థాయిలో లేవని చెప్పారు. రాజధాని కీవ్‌ వైపు మాత్రం ప్రయాణాలు చేయొద్దని.. జాగ్రత్తగా ఉండాలని చెప్పారని ఆమె వివరించారు. 10 రోజులకు సరిపడా నిత్యావసరాలను ఇంట్లో ఉంచుకోవాలని అధికారులు సూచించారన్నారు.

‘‘మా యూనివర్సిటీలో సుమారు 500 మంది తెలుగు విద్యార్థులు ఉన్నారు. ఈనెల 25, 26 తేదీల్లో భారత్‌కు వచ్చే విమానాలు రద్దు అయ్యాయి. భారత రాయబార కార్యాలయ అధికారులు మాతో మాట్లాడారు. కేంద్ర ప్రభుత్వంతో మాట్లాడి విద్యార్థులందరినీ తరలిస్తామని చెప్పారు. బయటకు వెళ్లేటప్పుడు పాస్‌పోర్టు ఉంచుకోవాలని సూచించారు. తాత్కాలికంగా ఉక్రెయిన్‌ను వీడి రావాలని భారత ప్రభుత్వం చేసిన సూచన మేరకు చాలామంది స్వదేశానికి బయల్దేరుతున్నారు. మార్చి 10 వరకు ఉన్న టికెట్లన్నీ బుక్‌ అయిపోయాయి’’ అని లక్ష్మీ శ్రీలేఖ వివరించారు. 

ATA: అమెరికాలో తెలుగువారు లేని రాష్ట్రం లేదు: కిషన్‌రెడ్డి



హైదరాబాద్‌: అమెరికాలో తెలుగువారు లేని రాష్ట్రం లేదని కేంద్ర మంత్రి కిషన్‌రెడ్డి అన్నారు. అనేక రంగాల్లో తెలుగువారు రాణిస్తు్న్నారని కొనియాడారు. హైదరాబాద్‌ రవీంద్రభారతిలో అమెరికన్‌ తెలుగు అసోసియేషన్‌ (ఆటా) ఆధ్వర్యంలో నిర్వహిస్తున్న వేడుకల్లో కిషన్‌రెడ్డి పాల్గొన్నారు. ఆటా చేపట్టిన సామాజిక సేవల్ని కొనసాగించాలని కేంద్రమంత్రి సూచించారు. తెలంగాణ రాష్ట్రం ఏర్పడిన అనంతరం అన్ని రంగాల్లో అభివృద్ధిలో ముందుకు వెళ్తోందని మంత్రి ప్రశాంత్‌రెడ్డి వెల్లడించారు. పీసీసీ అధ్యక్షుడు రేవంత్‌రెడ్డి, ఎమ్మెల్యే రసమయి బాలకిషన్, సినీనటులు సుమన్‌, బాలచందర్‌, మధు బొమ్మినేని, భువనేశ్‌ భుజాల, అనిల్‌ బోదిరెడ్డి, ఆటా ప్రతినిధులు కార్యక్రమంలో పాల్గొన్నారు. ఈ సందర్భంగా ఏర్పాటు చేసిన సాంస్కృతిక కార్యక్రమాలు ఆకట్టుకున్నాయి.



US: ‘జాబ్‌ లేదు.. వీసా టైం ఆగదు’: అమెరికాలో భారతీయులకు కొత్త సవాళ్లు..!



అమెజాన్‌లో పనిచేస్తున్న గీత(పేరు మార్చాం) మూడు నెలల క్రితమే అమెరికా (US)లో అడుగుపెట్టింది. ఇటీవల లేఆఫ్‌ల్లో భాగంగా మార్చి 20 ఆమె చివరి వర్కింగ్‌ డే అని చెప్పారు. హెచ్‌-1బీ వీసాతో అగ్రరాజ్యానికి వెళ్లిన ఆమె.. ఇప్పుడు 60 రోజుల్లోగా కొత్త ఉద్యోగం వెతుక్కోవాల్సిందే. లేదంటే స్వదేశానికి తిరిగివెళ్లడం తప్ప మరో అవకాశం లేదు. 

హెచ్‌-1బీ (H-1B) వీసాతో మైక్రోసాఫ్ట్‌లో ఉద్యోగం చేస్తున్న సీత (పేరు మార్చాం) జనవరి 18న లేఆఫ్‌ (Lay-off)కు గురైంది. ఒంటరి తల్లి. కొడుకు త్వరలోనే కాలేజీలో చేరబోతున్నాడు. ఈ సమయంలో ఉద్యోగం కోల్పోవడంతో పరిస్థితి చాలా క్లిష్టంగా మారింది. 

వీరిద్దరే కాదు, అమెరికా (America)లో ఉంటున్న వేలాది మంది భారతీయ ఐటీ నిపుణులు ఇప్పుడు ఎదుర్కొంటున్న సమస్య ఇది..! ఆర్థిక అనిశ్చితుల నేపథ్యంలో ఖర్చులను తగ్గించుకునేందుకు అమెరికాలోని టెక్‌ కంపెనీలు కోతల బాటపట్టాయి. గూగుల్‌, మైక్రోసాఫ్ట్‌, ఫేస్‌బుక్‌, అమెజాన్‌ లాంటి దిగ్గజ సంస్థలు సహా అమెరికాలో అనేక టెక్‌ కంపెనీలు ఇటీవల వేలాదిగా ఉద్యోగుల కోతలు ప్రకటించాయి. వాషింగ్టన్ పోస్ట్‌ కథనం ప్రకారం.. గతేడాది నవంబరు నుంచి ఇప్పటివరకు దాదాపు 2లక్షల మంది ఐటీ సిబ్బంది ఉద్యోగాలు కోల్పోయారు. ఇందులో 30 నుంచి 40శాతం మంది భారత ఐటీ నిపుణులే (Indian IT professionals) . వీరిలో మెజార్టీ ఉద్యోగులు హెచ్‌-1బీ, ఎల్‌1 వీసాలతో అమెరికాలో ఉంటున్నారు. దీంతో అగ్రరాజ్యంలోనే ఉండేందుకు ఇప్పుడు వీరంతా ప్రత్యామ్నాయాలు అన్వేషించక తప్పట్లేదు. గడువులోగా కొత్త ఉద్యోగం వెతుక్కోవడం లేదా.. వీసా స్టేటస్‌ను మార్చుకునేందుకు వీరు తంటాలు పడుతున్నారు.

‘‘వేలాది మంది టెక్‌ ఉద్యోగులు లేఆఫ్‌లను ఎదుర్కోవడం చాలా దురదృష్టకరం. ముఖ్యంగా హెచ్‌-1బీ వీసాదారులకు మరిన్ని సవాళ్లు ఎదురవుతున్నాయి. వీరు విధుల నుంచి తొలగిపోయిన 60 రోజుల్లోగా కొత్త ఉద్యోగాన్ని సంపాదించాలి. లేదంటే వీసాను మార్చుకోవాలి. దీంతో ఈ ఉద్యోగులు తీవ్ర ఇబ్బందులు పడుతున్నారు. అందువల్ల హెచ్‌-1బీ వీసాదారులకు టెక్‌ కంపెనీలు కొన్ని మినహాయింపులు ఇస్తే బాగుంటుంది. ప్రస్తుతం జాబ్‌ మార్కెట్లో ఉన్న సమస్యల కారణంగా వీరి టర్మినేషన్ తేదీని కొన్ని నెలలు పొడిగించాలి’’ అని సిలికాన్‌ వ్యాలీకి చెందిన ఎంటర్‌ప్రెన్యూర్‌ అజయ్‌ జైన్ భుటోరియా అభిప్రాయపడ్డారు.

అమెరికా (US) టెక్‌ పరిశ్రమలో అధిక మొత్తంలో ఉద్యోగులు భారత వలసదారులే. దీంతో లేఆఫ్‌ల్లోనూ వీరే ఎక్కువ మంది ఉన్నారు. యూఎస్‌ నిబంధనల ప్రకారం.. హెచ్‌-1బీ వీసాదారులు లేఆఫ్‌లో ఉద్యోగం కోల్పోతే 60 రోజుల్లోగా కొత్త ఉద్యోగం వెతుక్కోవాలి. లేదంటే ఆ గడువు దాటిన 10 రోజుల్లోగా అమెరికా నుంచి వెళ్లిపోవాల్సి ఉంటుంది.

Omicron: అమెరికా ప్రయాణం ఆంక్షల మయం

తాజా కొవిడ్‌ నిబంధనలివీ...



వాషింగ్టన్‌: ఒమిక్రాన్‌ వ్యాప్తి నేపథ్యంలో కరోనా కట్టడికి అమెరికా అధ్యక్షుడు జో బైడెన్‌ కాస్త కఠిన నిర్ణయాలే తీసుకున్నారు. విదేశాల నుంచి తిరిగొచ్చే అమెరికన్లకు వీటి వల్ల ఇబ్బందులు తప్పకపోవచ్చు! వచ్చేవారంలో ఈ కొత్త నిబంధనలు అమలవుతాయి. వీటి ప్రకారం...
- అమెరికా బయల్దేరడానికి ఒక్కరోజు ముందు చేయించున్న కొవిడ్‌ పరీక్షనే పరిగణనలోకి తీసుకుంటారు. ఇందులో నెగెటివ్‌ వచ్చినట్టు ప్రయాణికులు ధ్రువపత్రం/ఆధారాలను చూపించాలి.
- జాతి, వ్యాక్సినేషన్‌తో సంబంధం లేకుండా అమెరికన్లు సహా ప్రయాణికులందరికీ ఇది వర్తిస్తుంది.
- విమానాలు, రైళ్లు, బస్సుల్లో ప్రయాణించేవారు తప్పనిసరిగా మాస్కులను ధరించాలి. జనవరితో ముగిసే ఈ నిబంధన గడువును పొడిగిస్తారు.
- ప్రజారవాణా, పబ్లిక్‌ స్థలాల్లో మాస్కు ధరించని వారికి రూ.37 వేల నుంచి రూ.2.25 లక్షల (500-3,000 డాలర్ల) వరకూ జరిమానా విధిస్తారు.
- విదేశాల నుంచి అమెరికా చేరుకున్న అంతర్జాతీయ ప్రయాణికులకు కొవిడ్‌ పరీక్షలు నిర్వహించాలి. నెగెటివ్‌ వచ్చినా కొద్దిరోజులు క్వారంటైన్‌లో ఉండాలి 

America: బస్సుంది... డ్రైవర్‌ లేడు..

అగ్రరాజ్యాన్ని వేధిస్తున్న స్కూల్‌ బస్‌ డ్రైవర్ల కొరత



ఇంటర్నెట్‌ డెస్క్‌: అమెరికా బోస్టన్‌లోని ఓ హైస్కూల్ ఉపాధ్యాయుడు ఇటీవల తన విద్యార్థులను క్షేత్ర పర్యటనకు తీసుకెళ్లాలనుకున్నారు. ప్రొటోకాల్ ప్రకారం.. చార్టర్డ్ ఎల్లో స్కూల్ బస్సులో వెళ్లాలి. వాహనాన్ని బుక్‌ చేసేందుకు ప్రయత్నించారు. కానీ.. అవతలి వైపునుంచి ఒక సమాధానం వచ్చింది. ‘డ్రైవర్లు లేరు’ అని. దీంతో చేసేదేమీ లేక ప్రైవేట్ పార్టీలకు వినియోగించే ఓ బస్సులో తీసుకెళ్లాల్సి వచ్చింది. ఇది కేవలం బోస్టన్‌లోని ఓ స్కూల్‌ పిల్లలకు మాత్రమే ఎదురైన సమస్య కాదు. ఇప్పుడు అగ్రరాజ్యం అంతా.. స్కూల్‌ బస్‌ డ్రైవర్ల కొరతతో అల్లాడుతోంది! ఇటీవల మాసాచుసెట్స్‌లో పిల్లలను బడులకు తీసుకెళ్లేందుకుగానూ అక్కడి గవర్నర్ సైన్యంలోని 250 మందిని డ్రైవర్లుగా నియమించడం.. అక్కడి పరిస్థితికి అద్దం పడుతోంది. టెక్సాస్‌లో స్కూల్‌ డిస్టిక్స్‌(పాఠశాలల కోసం ప్రత్యేకంగా కేటాయించిన ప్రాంగణాలు).. తమ ఉపాధ్యాయులు, బాస్కెట్‌బాల్ కోచ్‌లను బస్సులు నడపమని కోరుతుండటం గమనార్హం. పెన్సిల్వేనియాలో అయితే కొన్ని స్కూల్‌ డిస్టిక్స్‌.. స్వచ్ఛందంగా బస్సు సేవలు వదులుకోవాలని కోరుతూ విద్యార్థుల కుటుంబాలకు నెలకు 300 డాలర్లు చెల్లిస్తున్నాయి.

5 లక్షలకు పైగా బస్సులు..

అమెరికావ్యాప్తంగా ఏటా ఒకటినుంచి 12వ తరగతిలోపు విద్యార్థుల్లో దాదాపు 55 శాతం(2.5 కోట్లు) మంది స్కూల్‌ బస్సులను ఆశ్రయిస్తారు. మొత్తం 5 లక్షలకు పైగా బస్సులు ఉన్నాయి. దాదాపు 13,800 స్కూల్‌ డిస్టిక్స్‌ అన్ని కలిపి ఏడాదికి రూ.2200 కోట్లు విద్యార్థుల రవాణాపై ఖర్చు చేస్తాయి. మొత్తం బస్సుల్లో 60 శాతం ఆయా స్కూళ్లవే కాగ, మిగతా 40 శాతం ప్రైవేటువి. అంతా బాగున్న రోజుల్లో ప్రైవేటు సంస్థలూ భారీ లాభాలు ఆర్జించాయి. కానీ.. ఇప్పుడు డ్రైవర్లు లేక బస్సులు రోడ్డెక్కని దుస్థితి. వాస్తవానికి ఈ సమస్య కొత్తేమి కాదు. కరోనా ముందు కూడ ఎదురయినదే. కానీ.. మహమ్మారి కారణంగా పాఠశాలలకు ఏడాదికి పైగా సుదీర్ఘ విరామం రావడంతో సమస్య తీవ్రమైంది. ఇప్పుడు స్కూళ్లు పునః ప్రారంభమైనా.. డ్రైవర్ల కొరత 30 శాతంనుంచి 50 శాతానికి పెరగడంతో ఇక్కట్లు మొదలయ్యాయి.

అసలు ఎందుకీ సమస్య..

* కరోనా నేపథ్యంలో గతేడాది అమెరికాలోని 95 శాతం పాఠశాలలు ఆన్‌లైన్‌ విద్యాబోధన వైపు మళ్లాయి. దీంతో బస్సులు మూలకు చేరాయి. ఏడాదిలో 180 రోజులు స్కూళ్లపై ఆధారపడే ప్రైవేటు బస్సు సంస్థలూ తమ డ్రైవర్లను తొలగించాయి. కొన్ని లే ఆఫ్‌ విధించాయి. దీంతో సదరు డ్రైవర్లు ఇతర ఉద్యోగాలు వెతుక్కున్నారు. ఇప్పుడు వారు తిరిగి రావడం లేదు.
* ప్రస్తుతం పాఠశాలలు పునఃప్రారంభమైనా.. మిగిలిన కొంతమంది డ్రైవర్లు కూడ ఆరోగ్య సమస్యలతో స్వచ్ఛందంగా విధులకు స్వస్తి పలికారు. కఠినమైన పని వేళలు, తక్కువ వేతనాలు, రెండు షిఫ్టుల్లో విధుల కారణంగా ఇతర ఆదాయ మార్గాలు కష్టతరమవుతుండటంతో చాలామంది వెనకడుగు వేస్తున్నారు.
* అమెరికాలో స్కూలు బస్సు డ్రైవర్ల సగటు వయస్సు 56. అక్కడి సాధారణ కార్మికుడి సగటు కంటే 14 ఏళ్లు ఎక్కువ. వయస్సు పైబడినవారికి కొవిడ్‌ సోకడం, మరణించే అవకాశాలు ఎక్కువని ప్రచారం ఉండటం, పైగా వృత్తిలో భాగంగా ఇన్పెక్షన్‌ సోకే ప్రమాదం అధికమని చాలామంది భావిస్తున్నారు. దీంతో విధులకు వచ్చేందుకు భయపడుతున్నారు!
* డ్రైవర్లకు వాణిజ్య డ్రైవింగ్ లైసెన్స్‌ తప్పనిసరి. ఇది పొందాలంటే అమెరికాలో దాదాపు 12 వారాల సమయం పడుతుంది. దాదాపు వెయ్యి డాలర్ల వరకు ఖర్చవుతుంది. ఇది భరించలేక కొత్తవారు ఇటువైపు రావడం లేదు. పైగా ఈ లైసెన్సు ఉన్నవారికి ప్రస్తుతం అధిక డిమాండ్ ఉంది. అమెజాన్‌ తదితర సంస్థలు అధిక వేతనాలు ఆఫర్‌ చేస్తున్నాయి.
* తరగతుల నిర్వహణ ఏడాదికి 180 రోజులు మాత్రమే ఉంటుంది. మిగతా సమయాల్లో బస్సు డ్రైవర్లకు వేతనాలు చెల్లించరు! జీతాల పెంపు, ఇతర ప్రయోజనాలు తక్కువే.

సర్వేలో ఆసక్తికర అంశాలు..

బస్సుల కొరత సమస్యపై ఇటీవల  దేశవ్యాప్తంగా నిర్వహించిన ఓ సర్వేలో ఆసక్తికర అంశాలు వెల్లడయ్యాయి. ఈ సర్వే ప్రకారం.. 81 శాతం కంటే ఎక్కువ స్కూల్‌ డిస్టిక్స్‌ సరిపడ బస్సు డ్రైవర్లను సమకూర్చుకోలేకపోయాయి.
* 51 శాతానికి పైగా స్కూల్‌ డిస్టిక్స్‌ ఈ సమస్యను తీవ్రమైన, తీర్చలేనిదిగా పేర్కొన్నాయి.
* డ్రైవర్ల కొరత తీవ్రంగా మారుతోందా అంటే 78 శాతం అవునని బదులిచ్చాయి.
* మాకు ఎదురవుతున్న సమస్యల్లో ఇదే మొదటిదని 65 శాతం వెల్లడించాయి. 

పరిష్కారానికి ఏం చేస్తున్నారు..

బస్సు డ్రైవర్ల వేతనాలు పెంచేందుకు ప్రైవేటు యాజమాన్యాలు చర్యలు తీసుకుంటున్నాయి. సాధారణంగా ఈ విధులు నిర్వహించే వారికి గంటకు 16 డాలర్ల చొప్పున చెల్లిస్తారు. ప్రస్తుతం ‘ఫస్ట్‌ స్టూడెంట్‌’ అనే ప్రైవేటు సంస్థ గంటకు 21 డాలర్ల చొప్పున చెల్లించేందుకు సిద్ధమైంది. పెన్సిల్వేనియా, అరిజోనా, వర్జినియా తదితర రాష్ట్రాలు బోనస్‌లు ప్రకటిస్తున్నాయి. కానీ.. ‘ది గ్రేట్‌ రెజిగ్నేషన్‌’ సంక్షోభం కొనసాగుతోన్న ప్రస్తుత తరుణంలో అగ్రరాజ్యం ఈ సమస్యను ఎలా పరిష్కరిస్తుందో ఎదురు చూడాల్సి ఉంది.

US Covid Deaths: అమెరికాలో చలికాలంలో కొవిడ్‌ మరణాలు తగ్గొచ్చు



వాషింగ్టన్‌: అమెరికాలో మహమ్మారి ఉద్ధృతి కొనసాగుతోన్న విషయం తెలిసిందే. అయితే, రానున్న చలికాలంలో దేశంలో కొవిడ్‌ మరణాల సంఖ్య తగ్గుముఖం పట్టే అవకాశం ఉందని ప్రముఖ అంటువ్యాధుల నిపుణుడు ఆంటోనీ ఫౌచీ అంచనా వేశారు. ప్రస్తుతం ఆసుపత్రుల్లో చేరుతున్న కరోనా బాధితుల సంఖ్య తగ్గుతున్నట్లే.. మరణాలూ తగ్గుతాయని భావిస్తున్నట్లు చెప్పారు. అయితే, ఎంత త్వరగా, కచ్చితంగా తగ్గుతాయనేది వివిధ పరిస్థితులపై ఆధారపడి ఉంటుందని పేర్కొన్నారు. చల్లని వాతావరణం కారణంగా ప్రజలు ఇళ్లకే పరిమితం కావడం.. సీడీసీ(సెంటర్స్ ఫర్ డిసీజ్ కంట్రోల్ అండ్ ప్రివెన్షన్) మార్గదర్శకాలను ఎంతమేర పాటిస్తారు.. తదితర అంశాలు ఈ పరిస్థితులను ప్రభావితం చేస్తాయని ఫౌచీ తాజాగా ఓ ఇంటర్వ్యూలో వివరించారు. టీకా తీసుకున్న వారు కూడా బయటకు వచ్చినప్పుడు విధిగా మాస్కు ధరించాలని సూచించారు.

‘డెల్టా వేరియంట్‌ ముప్పు కొనసాగుతోంది’

‘అదృష్టవశాత్తూ.. కొన్ని వారాలుగా అమెరికాలో కేసులు, ఆసుపత్రుల్లో చేరుతున్న వారి సంఖ్యలో తగ్గుదల కనిపిస్తోంది. మరణాలు కొనసాగుతోన్నా.. ఒకే స్థాయిలో నమోదవుతున్నాయి’ అని ఫౌచీ వెల్లడించారు. మరోవైపు డెల్టా వేరియంట్‌ ముప్పు ఇంకా కొనసాగుతోందని హెచ్చరించారు. జూన్‌లో కొత్త కేసుల వాటాలో 13.5 శాతంగా ఉన్న డెల్టా వేరియంట్‌.. సెప్టెంబరు నాటికి 98 శాతానికి పెరిగినట్లు గుర్తుచేశారు. ఈ దేశంలో ప్రపంచంలోనే అత్యధిక కేసులు, మరణాలు నమోదవుతున్న విషయం తెలిసిందే. జాన్స్ హాప్‌కిన్స్ యూనివర్సిటీ తాజా గణాంకాల ప్రకారం.. అగ్రరాజ్యంలో ఇప్పటివరకు 4.43 కోట్లకు పైగా కరోనా కేసులు నమోదయ్యాయి. మరణాల సంఖ్య 7.13 లక్షలు దాటింది. మరోవైపు అధ్యక్షుడు జో బైడెన్ ఇటీవల పౌరులకు టీకా ఆవశ్యకతకు మరోసారి గుర్తుచేశారు.

అమెరికాలో అవకాశాలెన్నో..

కష్టపడే తత్వముంటే పేదరికం అడ్డుకాదు

మాస్టర్స్‌ డిగ్రీకి వెళ్తే ఖర్చు తగ్గుతుంది

రాష్ట్ర ప్రభుత్వ విదేశీ విద్య సలహాదారు కుమార్‌



అమెరికాలో విద్య కేవలం డబ్బు ఉన్న వారికే కాదు, పేదలు కూడా చదువుకునే వీలుందని ఏపీ ప్రభుత్వ విదేశీ విద్య సలహాదారు డా.కుమార్‌ అన్నవరపు అన్నారు. కేవలం చదువుకోవాలన్న తపన ఉంటే చాలన్నారు. అక్కడ ఆకాశమే హద్దు అన్నట్లుగా అవకాశాలు ఉంటాయని వివరించారు. మంగళవారం విజయవాడ ప్రెస్‌క్లబ్‌లో ‘అమెరికాలో ఉన్నత విద్యపై ఇష్టాగోష్టి’ కార్యక్రమానికి ఆయన ముఖ్యఅతిథిగా హాజరయ్యారు. ఈ సందర్భంగా ఆయన మాట్లాడుతూ.. ‘మన దేశంలో విద్యను సేవగా పరిగణిస్తారు. కానీ అభివృద్ధి చెందిన అమెరికాలో ఇందుకు విరుద్ధం. అక్కడ చదువు అనేది వ్యాపారం. దీనిని ఒక పరిశ్రమగా చూస్తారు. చదువు పూర్తి అయి, తమ కాళ్లపై తాము నిలబడిన తర్వాత ఆ విశ్వవిద్యాలయానికి విరాళం ఇవ్వడం అక్కడి సంప్రదాయం. అందుకే అక్కడి వర్శిటీలు అన్నీ స్వయం సమృద్ధి సాధిస్తాయి. ఫలితంగా వాటికి నిధుల సమస్య అనేది తలెత్తదు. ఆ దేశంలో సుమారు 4,800 విశ్వవిద్యాలయాలు ఉన్నాయి. ప్రపంచంలోని అత్యుత్తమ వంద వర్శిటీల్లో 30 శాతం అమెరికాలోనే ఉన్నాయి. 



బ్యాచ్‌లర్స్‌ డిగ్రీ ఇక్కడ చదివి మాస్టర్స్‌ కోసం అమెరికా వెళ్తే నయమా? లేక ప్లస్‌ టూ చదివి అక్కడే బ్యాచ్‌లర్స్‌ డిగ్రీ చేరడం మంచిదా?

జ : అమెరికాలో బ్యాచిలర్స్‌ డిగ్రీ చదువుకునే వారే అధికం. ఇది చాలా ఖర్చుతో కూడుకున్నది. మొదటి రెండేళ్లు మనమే భరించాలి. రెండేళ్లకు కలిపి దాదాపు లక్ష డాలర్లు అవుతుంది. ఉపకార వేతనాలు కేవలం స్థానికులకే ఇస్తారు. గ్రాడ్యుయేషన్‌ భారత్‌లో పూర్తి చేసి మాస్టర్స్‌ చదివేందుకు వెళ్తే ఉత్తమం. అమెరికాలో బ్యాచ్‌లర్స్‌ డిగ్రీ చదవాలనుకునే వారి కోసం రాష్ట్ర ప్రభుత్వం ఓ విధానంపై కసరత్తు చేస్తోంది.  

ఒకే చోట వద్దు..
మన తెలుగు విద్యార్థులు బృందాలుగా వెళ్లి అందరూ ఒకే యూనివర్శిటీలో చేరుతున్నారు. దీని వల్ల వారు తీవ్రంగా నష్టపోతున్నారు. వాటిల్లో ఉండే తక్కువ ఫెలోషిప్స్‌కు బాగా పోటీ పడాల్సి వస్తోంది. మిగిలిన వారంతా అధిక ఫీజులు కట్టాల్సి వస్తుంది. దీని కంటే వేర్వేరు విశ్వవిద్యాలయాల్లో చేరితే బాగుంటుంది. ఆ దేశంలో చాలా రకాల యూనివర్శిటీలు ఉన్నాయి. ఎవరికి వారు అక్కడి కోర్సులు, వర్శిటీలపై అవగాహన పెంచుకోవడం అవసరం. అంతేకానీ గుడ్డిగా కన్సల్టెన్సీలు చెప్పింది విని నిర్ణయం తీసుకోకూడదన్నారు. కార్యక్రమంలో ఏజేయూ జాతీయ ఉపాధ్యక్షుడు అంబటి ఆంజనేయులు, ప్రెస్‌ క్లబ్‌ అధ్యక్షుడు చావా రవి, ప్రెస్‌ క్లబ్‌ కార్యవర్గ సభ్యుడు చలపతిరావు, తదితరులు పాల్గొన్నారు.  ఈ సందర్భంగా పలువురు తల్లిదండ్రులు తమ సందేహాలను కుమార్‌ ముందు ఉంచి, సమాధానాలు రాబట్టారు. 



ప్రశ్న: పేద విద్యార్థులు అమెరికాలో చదవాలంటే ప్రభుత్వం వైపు నుంచి ఎటువంటి తోడ్పాటు లభిస్తుంది?

జవాబు: అమెరికాలో ఓ సామాన్య విద్యార్థి చదువుకునేందుకు చాలా అవకాశాలు ఉన్నాయి. ప్రతి విశ్వవిద్యాలయంలో బిలియన్‌ డాలర్ల నిధి ఉంటుంది. ఫెలోషిప్‌ ఇవ్వడంతో పాటు నిర్వహణ వ్యయాన్ని కూడా ఈ నిధి నుంచే వెచ్చిస్తారు. అక్కడి విశ్వవిద్యాలయాలన్నీ పరిశ్రమలతో అనుసంధానమై ఉంటాయి. అక్కడ చదువుకు బాగా ఖర్చవుతుందన్న  భావన నుంచి బయటకు రావాలి. ఒక్కో విద్యార్థికి రూ.30లక్షల వరకు వ్యయం అవుతుంది. విద్యార్థులు రాసే ఎస్‌వోపీ (స్టేట్‌మెంట్‌ ఆఫ్‌ పర్పజ్‌)లో ఉన్నది ఉన్నట్లు రాయాలి. సులువుగా సీటు వస్తుంది. 

ప్ర : విశ్వవిద్యాలయాల్లో ఫెలోషిప్‌లు ఎలా పొందొచ్చు

జ : అక్కడ ఫెలోషిప్స్‌ చాలా విభిన్నంగా ఉంటాయి. కేఫ్‌టేరియా, గార్డెనింగ్, గ్రంథాలయాలు, తదితర చోట్ల పనిచేయొచ్చు. రెండు ఫెలోషిప్స్‌కు అయితే జీఆర్‌ఈ కానీ ఐఈఎల్‌టీఎస్‌ కానీ అవసరం. కేఫ్‌టేరియాలో పనిసేందుకు ఎటువంటి అర్హతలు అవసరం లేదు. నెలకు గరిష్ఠంగా 40 గంటలు పనిచేయొచ్చు.

హాంకాంగ్‌లో వేడుకగా సత్యనారాయణస్వామి వ్రతం, కార్తిక వనభోజనాలు



హాంగ్‌ కాంగ్‌: పవిత్ర కార్తిక మాసం సందర్భంగా హాంకాంగ్‌లోని తెలుగు సమాఖ్య ఆధ్వర్యంలో సత్యనారాయణస్వామి వత్రం, కార్తిక వనభోజనాలు వేడుకగా సాగాయి. తెలుగు సమాఖ్య వ్యవస్థాపక అధ్యక్షురాలు జయ పీసపాటి ఆధ్వర్యంలో ఏటా హాంకాంగ్‌కు వచ్చే నూతన తెలుగు జంటలతో ఇక్కడ సత్యనారాయణస్వామి వ్రతం, వనభోజనాలు నిర్వహిస్తున్నారు. పత్రి భీమసేన తెలుగు జంటలతో సత్యనారాయణస్వామి వ్రతం చేపించారు. ఈ సందర్భంగా భీమసేన మాట్లాడుతూ.. దేశం కానీ దేశంలో తెలుగు సమాఖ్య అధ్యక్షురాలు జయ పీసపాటి ఇలాంటి కార్యక్రమాలు నిర్వహించడం ప్రశంసనీయమన్నారు. మన సంస్కృతి సంస్కారాలను విడిచిపెట్టకుండా సంకల్పంతో ఈ వ్రతం చేసిన నూతన జంటలకు అభినందనలు తెలిపారు. హిందూ దేవాలయ సిబ్బంది సహకారంతో నిర్వాహకులు సత్యనారాయణస్వామి వ్రతం పూజా మంటపాన్ని అందంగా అలంకరించారు. 



ఈ సందర్భంగా తెలుగు సమాఖ్య వ్యవస్థాపకురాలు జయ పీసపాటి మాట్లాడుతూ.. సత్యనారాయణస్వామి వ్రతంతో పాటు, వనభోజనాల కార్యక్రమం ఏటా కొనసాగాలని ఆకాంక్షించారు. గత రెండేళ్లుగా కరోనా కారణంగా ఈ కార్యక్రమాలు జరగలేదని, మళ్లీ ఇప్పుడు సభ్యులందరూ కలిసి సత్యనారాయణవ్రతంతో పాటు కార్తిక వనభోజనాలు ఆనందోత్సాహాలతో నిర్వహించుకున్నట్లు తెలిపారు. వన భోజనాల్లో భాగంగా ఓ చిన్నారి పుట్టినరోజుతో పాటు, రెండు జంటలు తమ పెళ్లి రోజుని సభ్యులతో కలిసి ఉత్సాహంగా జరుపుకున్నారు. తెలుగువారితో కలిసి ఆనందంగా కార్తిక వనభోజనాల కార్యక్రమం నిర్వహించుకుకోవడం తమకెంతో సంతోషాన్ని ఇచ్చిందని పలువురు తెలిపారు. 



















Vivek Ramaswamy: అమెరికా అధ్యక్ష అభ్యర్థిత్వ రేసులో.. భారత సంతతి సంపన్నుడు..!



వాషింగ్టన్‌: అమెరికా(America) అధ్యక్ష అభ్యర్థిత్వానికి పోటీ పడుతున్నట్లు భారత సంతతికి చెందిన మరో రిపబ్లికన్‌ నేత వివేక్ రామస్వామి(Vivek Ramaswamy) ప్రకటించారు. ప్రముఖ వ్యాపారవేత్త అయిన రామస్వామి ఓ మీడియా సంస్థతో మాట్లాడుతూ తన పోటీ గురించి అధికారికంగా వెల్లడించారు. నిక్కీ హేలీ(Nikki Haley) తర్వాత ఈ ప్రకటన చేసిన రెండో భారత సంతతి నేత ఈయనే. ఆమె కూడా రిపబ్లికన్‌ పార్టీకి చెందిన వారే.

‘అమెరికా(America) ఆదర్శాలను తిరిగి పునరుద్ధరించేందుకు అధ్యక్ష ఎన్నికల్లో పోటీ చేయాలని నిర్ణయించుకున్నాను. ఈ ప్రకటన చేయడం పట్ల గర్వంగా ఉంది. ఇది రాజకీయ ప్రచారం మాత్రమే కాదు. తర్వాతి తరం అమెరికన్లకు కొత్త కలలను సృష్టించేందుకు చేస్తున్న సాంస్కృతిక ఉద్యమం ఇది. నేను అమెరికాకు మొదటి స్థానం ఇవ్వడానికి సిద్ధంగా ఉన్నాను. అయితే.. దానికంటే ముందు అమెరికా అంటే ఏంటో తిరిగి కనుక్కోవాలి. అలాగే చైనా(China) నుంచి ఎదురవుతోన్న ముప్పును ఎదుర్కోవడంతో పాటు ఆ దేశంపై ఆధారపడటాన్ని తగ్గిస్తాను’ అని వెల్లడించారు. 

వివేక్‌ రామస్వామి(Vivek Ramaswamy) ఒహాయోలో ఆగస్టు 9, 1985లో జన్మించారు. ఆయన వయస్సు 37 సంవత్సరాలు. కేరళకు చెందిన ఆయన తల్లిదండ్రులు ఆమెరికా(America)కు వలస వచ్చారు. ఆయన సోషల్ మీడియాలో తనను తాను క్యాపిటలిస్ట్, సిటిజెన్‌గా అభివర్ణించుకుంటారు. హార్వర్డ్‌, యేల్ యూనివర్సిటీల్లో విద్యనభ్యసించారు. లింక్డిన్‌ ప్రొఫైల్ ప్రకారం.. గత ఏడాది ఆయన స్ట్రైవ్ అసెట్ మేనేజ్‌మెంట్‌ను స్థాపించారు. దీనికి ముందు ఆయనకు ఔషధరంగంలో గొప్ప పేరు ఉంది. రొవాంట్‌ సైన్సెస్‌ను ఏర్పాటు చేశారు. 2016లో ఫోర్బ్స్‌ గణాంకాల ప్రకారం.. ఆయన ఆస్తుల విలువ 600 మిలియన్‌ డాలర్లుగా ఉంది. దీంతో 40 సంవత్సరాల కంటే తక్కువ వయస్సున్న సంపన్నుల్లో ఒకరిగా నిలిచారు.

Krishna: సూపర్ స్టార్ కృష్ణ మృతికి లావు అంజయ్య చౌదరి సంతాపం



అమెరికా: సూపర్ స్టార్ కృష్ణ మృతి పట్ల తానా అధ్యక్షులు లావు అంజయ్య చౌదరి దిగ్భ్రాంతి వ్యక్తం చేశారు.ఆయన మరణం తెలుగు చిత్ర పరిశ్రమకు తీరని లోటని అన్నారు. లెజెండరీ నటుడు కృష్ణ మృతికి సంతాపం తెలుపుతూ వారి కుటుంబ సభ్యులకు తానా తరఫున ప్రగాఢ సానుభూతి ప్రకటించారు. వెండి తెర వేల్పులుగా వెలుగొందిన ఎన్టీఆర్, ఏఎన్నార్, శోభన్ బాబు, కృష్ణంరాజు, కృష్ణల మృతితో ఆనాటి శకం ముగిసిందని ఆవేదన వ్యక్తం చేశారు. సినిమా రంగంలో ఎన్నో విప్లవాత్మక మార్పులు తెచ్చి నూతన ఒరవడి సృష్టించిన వ్యక్తి సూపర్ స్టార్ కృష్ణ అని కొనియాడారు.

వినూత్న సాంకేతికతను తెలుగు సినిమాకు పరిచయం చేసి ప్రేక్షకుల హృదయాల్లో చెరగని ముద్రను వేసిన కృష్ణ మరణం ఆయన అభిమానులకే కాకుండా తెలుగు సినీ పరిశ్రమకు తీరని లోటని పేర్కొన్నారు. తెలుగు వారికి జేమ్స్ బాండ్, కౌ బాయ్ అంటే కృష్ణ మాత్రమేనన్నారు. నిజ జీవితంలో అల్లూరి సీతారామరాజు రూపం ఎలా వుంటుందో స్పష్టంగా తెలియనప్పటికీ తెలుగు వారికి మాత్రం అల్లూరి అంటే మదిలో మెదిలే రూపం సూపర్ స్టార్ కృష్ణ అని అన్నారు. కథానాయకుడిగా, దర్శకుడిగా, నిర్మాతగా, స్టూడియో అధినేతగా బహుముఖ ప్రజ్ఞాశాలిగా ఆయన  కీర్తి అజరామరమని కొనియాడారు. మంచి మనసున్న వ్యక్తిగా, మానవతా వాదిగా, వివాదాలకు దూరంగా ఉంటూ అందరి మంచినీ కోరుకొనే అరుదైన వ్యక్తిత్వం ఆయన సొంతమని పేర్కొన్నారు. తెలుగు సినిమా ఉన్నంత కాలం ఆయన కీర్తి నిలిచి వుంటుందని పేర్కొన్నారు.ఈ కష్ట సమయంలో కృష్ణ కుటుంబ సభ్యులకు, అభిమానులకు ధైర్యాన్ని ప్రసాదించానలి ఆ భగవంతుణ్ని ప్రార్థిస్తున్నట్లు తెలిపారు.

ఇది పక్కా ప్లాన్‌తో చేసిన దాడి: తెదేపా నేత కోమటి జయరాం 



ఇంటర్నెట్‌డెస్క్‌: తెలుగుదేశం పార్టీ కార్యాలయాలపై జరిగిన దాడిని ఎన్నారై తెదేపా నేత కోమటి జయరాం ఖండించారు. ఈ ఘటనలు అత్యంత హేయమన్నారు. ఇవి రాజకీయ ప్రేరేపిత దాడులని, వైకాపా ఆధ్వర్యంలో పక్కా ప్లాన్‌తో చేసిన దాడులన్నారు. ఆంధ్రప్రదేశ్‌ వ్యాప్తంగా దాడులు జరుగుతున్నప్పటికీ.. పోలీసులు వాటిని అడ్డుకోకపోవడాన్ని బట్టి వీటి వెనుక ఎవరున్నారనేది చాలా స్పష్టంగా ప్రజలు అర్థం చేసుకుంటున్నారన్నారు. వైకాపా కార్యకర్తలు రాష్ట్రంలోని 13 జిల్లాలోని తెదేపా కార్యాలయాలను లక్ష్యంగా చేసుకుని దాడులు చేశారన్నారు. పాలన చేతకాక గూండాగిరి చేస్తున్నారని విమర్శించారు. రాష్ట్రంలో విద్యుత్ సంక్షోభాన్ని సృష్టించిన వైకాపా ప్రభుత్వం దాని నుంచి ఎలా బయటపడాలో తెలియక ఇలాంటి అరాచకాలకు పాల్పడుతోందన్నారు.  

దేశ వ్యాప్తంగా పలు చోట్ల పట్టుబడుతున్న గంజాయి వాహనాలు ఏపీ నుంచి వచ్చినవే అని ఆధారాలతో వార్తలు వస్తుంటే దానిని ప్రశ్నించడం తెలుగుదేశం తప్పా? దానికే దాడులు చేస్తారా? అని కోమటి జయరాం ప్రశ్నించారు. ఏం చేసినా ప్రతిపక్షాలు, ప్రజలు చేతులు ముడుచుకుని కూర్చోవాలా? అని ధ్వజమెత్తారు. ఇప్పటికే రాష్ట్రం ఆర్థికంగా చితికిపోయిందని, పరిశ్రమలు రాష్ట్రం నుంచి తరలిపోతున్నాయన్నారు. కొత్త పరిశ్రమలు రావట్లేదని, యువతకు ఉపాధి దొరకడం లేదన్నారు. ఆర్థిక, నిరుద్యోగ సంక్షోభంతో రాష్ట్రం విలవిల్లాడుతోందన్నారు. తాజాగా ఈ ఘటనలు రాష్ట్రాన్ని ఎటుతీసుకెళ్తాయోనని, ఇంకెంత నాశనం చేస్తాయో అర్థం కావడం లేదని ఆంధ్ర ఎన్నారైలు తీవ్ర ఆవేదన వ్యక్తం చేస్తున్నారన్నారు. అధికార పార్టీ మూకలను ఆపడానికి స్థానిక పోలీసులు ఎలాంటి చర్యలు తీసుకోకపోవడం విచారకరం అని కోమటి జయరాం విమర్శించారు. 

తానా ఫౌండేషన్‌ ‘చేయూత’.. 83 మంది విద్యార్థులకు స్కాలర్‌షిప్‌లు..



కాకినాడ: తెలుగు అసోసియేషన్‌ ఆఫ్‌ నార్త్‌ అమెరికా (తానా) ‘చేయూత’ కార్యక్రమం కింద 83 మంది పేద విద్యార్థులకు స్కాలర్‌షిప్‌లు అందజేశారు. ‘పడాల ట్రస్ట్‌’తో కలిసి ‘తానా ఫౌండేషన్‌’ ఈ కార్యక్రమాన్ని చేపట్టింది. ఈనెల 20న తూర్పుగోదావరి జిల్లా కాకినాడలోని గాంధీభవన్‌లో విద్యార్థులకు వీటిని అందించారు. మొత్తం 83 మంది విద్యార్థుల్లో 45 మందికి గత మూడేళ్లుగా స్కాలర్‌షిప్‌లు పంపిణీ చేస్తున్నారు. తాజాగా వారినే మరోసారి ఎంపిక చేశారు. శశికాంత్‌ వల్లేపల్లి కుటుంబం, ఐశ్వర్య శ్యామ్‌రాజ్‌ ఈ స్కాలర్‌షిప్‌లకు సహకారం అందించారు. 

ఈ సందర్భంగా పడాల ట్రస్ట్‌ ఛైర్మన్‌ సూర్య పడాల మాట్లాడుతూ స్కాలర్‌షిప్‌లు పొందిన విద్యార్థులను అభినందించారు. విద్యలో మరింతగా రాణించాలని ఆకాంక్షించారు. ‘తానా’ అధ్యక్షులు అంజయ్య చౌదరి లావు, ‘తానా’ ఫౌండేషన్‌ ఛైర్మన్‌ వెంకటరమణ యార్లగడ్డతో తమకున్న అనుబంధాన్ని ఆయన వివరించారు. ‘తానా’లో తనకు సహకరించిన అందరికీ సూర్య పడాల ధన్యవాదాలు తెలిపారు.  కరోనా తీవ్రత ఎక్కువగా ఉన్న నేపథ్యంలో కొవిడ్‌ నిబంధనలను పాటిస్తూ ఈ కార్యక్రమాన్ని నిర్వహించారు. 

US: అమెరికా పౌరులు కాని వారూ ఓటు వేయొచ్చు

చరిత్రాత్మక చట్టం రూపొందించిన న్యూయార్క్‌ నగరం



న్యూయార్క్‌: అమెరికాలోని అతి పెద్ద నగరాల్లో ఒకటైన న్యూయార్క్‌లో ఆదివారం ఓ చరిత్రాత్మక చట్టం రూపొందింది. దీని ప్రకారం.. అమెరికా పౌరులు కాని వారు కూడా న్యూయార్క్‌ స్థానిక మున్సిపల్‌ ఎన్నికల్లో ఓటు వేయొచ్చు. నగర మేయర్, సిటీ కౌన్సిల్‌ను ఎన్నుకోవచ్చు. పౌరసత్వం లేకపోయినా చట్టబద్ధంగా నివసిస్తూ ఉంటే చాలు. దాదాపు 8 లక్షల మంది పౌరసత్వం లేని పౌరులకు ఈ చట్టంతో లబ్ధి చేకూరనుంది. నెల రోజుల క్రితం ఇందుకు సంబంధించిన బిల్లును న్యూయార్క్‌ సిటీ కౌన్సిల్‌ భారీ మెజారిటీతో ఆమోదించింది. అదిప్పుడు చట్టంగా మారింది. అయితే ఈ ఓటు హక్కు స్థానిక మున్సిపల్‌ ఎన్నికలకు మాత్రమే పరిమితం. అధ్యక్ష, రాష్ట్ర ఎన్నికలకు వర్తించదు. ఈ కొత్త చట్టంతో న్యూయార్క్‌ నగరంలో చట్టబద్ధంగా కనీసం 30 రోజులు నివసించే పౌరసత్వం లేని ఏ పౌరుడికైనా ఓటు హక్కు లభిస్తుంది. 

కువైట్‌లో ఘనంగా బాలయ్య జన్మదిన వేడుకలు



ఇంటర్నెట్‌డెస్క్‌: ప్రముఖ సినీ నటుడు, ఎమ్మెల్యే, బసవతారకం క్యాన్సర్‌ ఆసుపత్రి ఛైర్మన్‌ బాలకృష్ణ జన్మదిన వేడుకలు కువైట్‌లో ఘనంగా జరిగాయి. ఎన్నారై తెలుగుదేశం కువైట్‌ కార్యవర్గం ఆధ్వర్యంలో ఈ వేడుకలు నిర్వహించారు. కథానాయకుడిగా సినీ అభిమానులకు, ఎమ్మెల్యేగా ప్రజలకు, క్యాన్సర్‌ ఆసుపత్రి ఛైర్మన్‌గా ఆపదలో ఉన్న ప్రతి ఒక్కరికీ నిస్వార్థ ప్రేమను పంచుతూ ఎంతోమందికి ఆదర్శంగా నిలుస్తున్న బాలకృష్ణ మరిన్ని పుట్టినరోజు వేడకలు జరుపుకోవాలని స్థానిక నాయకులు ఆకాంక్షించారు. ఎన్నారై తెదేపా సీనియర్‌ నాయకులు బలరాం నాయుడు, వెనిగల బాలకృష్ణ, ఎన్నారై తెదేపా అధ్యక్షుడు నాగేంద్రబాబు అక్కిలి, జాయింట్‌ సెక్రటరీ మోహన్‌ రాచూరి, తెలుగు మహిళా అధ్యక్షురాలు రాణి చౌదరి, మహిళా కార్యదర్శి విందు, యువత అధ్యక్షుడు మల్లి మరాతు, బీసీ గౌరవ అధ్యక్షులు బొమ్ము నరసింహు, బీసీ అధ్యక్షులు శంకర్ యాదవ్, తెలుగు యువత ఉపాధ్యక్షులు శ్రీనివాసరాజు వెలిగండ్ల, ప్రధాన కార్యదర్శి మురళి దుగ్గినేని, రమేష్ కొల్లపనేని (ప్రోగ్రాం సమన్వయకర్త), జనార్దన్ గుండ్ల పల్లె (కువైట్ బీసీ ఉపాధ్యక్షులు), పెంచలయ్య పెరుమాల (బీసీ ప్రధాన కార్యదర్శి), రవి వూటుకూరు (తెలుగు యువత అధికార ప్రతినిధి), ప్రసాద్ (బీసీ అధికార ప్రతినిధి) తదితరులు బాలయ్యకు శుభాకాంక్షలు తెలిపారు. కార్యక్రమాన్ని అన్నీ తానై నడిపించిన శ్రీనివాసరాజుకు కార్యవర్గం తరఫున ఎన్నారై తెదేపా అధ్యక్షుడు నాగేంద్రబాబు అక్కిలి ధన్యవాదాలు తెలిపారు. 

 

ముఖ్య నాయకులు పార్ధసారథి, నరసింహ నాయుడు, రత్నం నాయుడు తుమ్మల, ప్రసాద్ పాలేటి, చిన్నబాబు, శివకుమార్ గౌడ్, ఆవుల చిన్నయ్య యాదవ్, ఈరాతి శంకరయ్య, గుండయ్య నాయుడు, పేరూరు రామకృష్ణ, జనార్దన, పెంచలయ్య పెరుమాళ్ల, పసుపులేటి విజయకుమార్, పసుపులేటి మల్లికార్జున, పసుపులేటి వెంకట రమణ తదితరులు ఈ కార్యక్రమంలో పాల్గొన్నారు.

ఆసక్తికరంగా టాంటెక్స్‌ 176వ సాహితీ సదస్సు



డాలస్‌: ఉత్తర తెలుగు సంఘం (టాంటెక్స్‌ TANTEX) ఆధ్వర్యంలో 176వ సాహితీ సదస్సు ఆసక్తికరంగా సాగింది. ఈ నెల 19న ఆన్‌లైన్‌లో జరిగిన 176వ నెల నెలా తెలుగు వెన్నెల; 48వ టెక్సస్ తెలుగు సాహితీ సదస్సుకు అనేక మంది సాహితీవేత్తలు హాజరయ్యారు. ఈ సందర్భంగా సాహిత్య వేదిక సమన్వయకర్త శ్రీనివాసులు బసాబత్తిన అందరికీ సాదర స్వాగతం పలికారు. ప్రముఖ రచయిత సత్యం మందపాటి ఈ కార్యక్రమం వివరాలను తెలియజేశారు. చిన్నారులు సాహితీ, సింధూర ప్రయాగ రంగదాస "రాముడుద్భవించాడు" కీర్తన ఆలాపనతో ఈ కార్యక్రమం మొదలైంది.

ఇందులో మొదటి భాగమైన సాహిత్య సమాచారంలో డా.Y.కృష్ణ కుమారి భారతంలో క్రీడలు అంశంపై ప్రసంగించి అందరికీ కొత్త విషయాలు వివరించారు. శాన్ ఆంటోనియోకి చెందిన ప్రసాద్ తుర్లపాటి "అన్నమయ్య, రామదాసు, త్యాగయ్య: సంకీర్తన పోకడలు-పరిశీలన" అంశంపై ప్రసంగించి వారి కీర్తనలను గుర్తుచేశారు.  నెల నెలా తెలుగు వెన్నెల కార్యక్రమంలో భాగంగా “మనతెలుగు సిరి సంపదలు” ధారావాహికలో ఊరిమిండి నరసింహారెడ్డి  తెలుగు భాషలోని పొడుపు కథలు, జాతీయాల్లో ప్రశ్నలువేసి అందరినీ ఆకట్టుకున్నారు. డాలస్‌కు చెందిన లెనిన్ వేముల "వసంత కాలంపై రాసిన కవితలు, గేయాలు" గురించి చక్కగా ప్రసంగించారు. ఆస్టిన్‌కి చెందిన ఇర్షాద్ స్టాండ్ అప్‌ కామెడీ చేసి అందరినీ నవ్వుల్లో ముంచెత్తారు. హరి మద్దూరి "యుగయుగాల కథ" అంశంపై ప్రసంగించి సైన్సులో విషయాలను పురాణాలతో పోలుస్తూ అందరినీ ఆశ్చర్యం నింపారు. 

రెండో భాగంలో ప్రముఖ రచయితలు సత్యం మందపాటి, రాము డొక్కా, ఫణి డొక్కా పుస్తకావిష్కరణలు జరిగాయి. హ్యూస్టన్‌కు చెందిన సాయి రాచకొండ, దీప్తి పెండ్యాల, శ్రీనివాస్ పెండ్యాల.. సత్యం మందపాటి "సత్యాన్వేషణ" పుస్తకానికి ఆవిష్కర్తలుగా వ్యవహరించారు. అనంతరం రాము డొక్కా పద్య సఫారి, ఫణి డొక్కా పలుకు కచేరి కలిపిని "మా ఆఫ్రికా యాత్ర" పుస్తక ఆవిష్కరణ జరిగింది. ఈ పుస్తకానికి ఆచార్య ఎన్.సీ.ఎచ్.చక్రవర్తి, సత్యం మందపాటి ఆవిష్కర్తలుగా వ్యవహరించారు. చివరగా మాసానికో మహనీయుడు శీర్షిక కింద అరుణ జ్యోతి ఈ నెలలో గుర్తు చేసుకోవలసిన ప్రముఖ రచయితల గురించి వివరించారు. ఉత్తర టెక్సస్ తెలుగు సంఘం అధ్యక్షులు ఉమా మహేష్ పార్నపల్లి ప్రార్థనా గీతం పాడిన సాహితి, సింధూరతో పాటు కార్యక్రమంలో పాల్గొన్న సాహితీ అభిమానులకు టాంటెక్స్‌ కార్యవర్గం, పాలక మండలి తరుఫున ప్రత్యేక ధన్యవాదాలు తెలిపారు.

మంగళంపల్లి.. సంగీత ప్రపంచానికి దేవుడిచ్చిన గొప్ప వరం

సిలికానాంధ్ర ‘సంపద’ ఆధ్వర్యంలో ఘనంగా బాల మురళీకృష్ణ జయంతి వేడుకలు



కాలిఫోర్నియా: అమెరికాలోని కాలిఫోర్నియాలో సిలికానాంధ్ర మ్యూజిక్ పెర్ఫార్మింగ్ ఆర్ట్స్ అండ్ డాన్స్ అకాడమీ (సంపద) ఆధ్వర్యంలో కర్ణాటక సంగీత సామ్రాట్, తెలుగువారు గర్వించదగిన మహోన్నతమైన వ్యక్తి మంగళంపల్లి బాలమురళీకృష్ణ 91వ జయంతి ఉత్సవాలు కన్నుల పండువగా నిర్వహించారు. జులై 4న అంతర్జాల మాధ్యమాల్లో నిర్వహించిన ఈ కార్యక్రమానికి ఎంతోమంది కళాకారులు హాజరై బాల మురళీకృష్ణతో తమకు ఉన్న అనుభవం, అనుబంధాలను పంచుకున్నారు. ప్రఖ్యాత వాయులీనం విద్వాంసులు అన్నవరపు రామస్వామి మాట్లాడుతూ..  ఇలాంటి కార్యక్రమం నిర్వహించాలని ‘సంపద’ వారికి ఆలోచన రావడం చాలా గొప్ప విషయమన్నారు. డాక్టర్ బాల మురళీ కృష్ణ కారణజన్ములని, ఆయన సమకాలీకుడిగా వారితో కలిసి పారుపల్లి రామకృష్ణయ్య పంతులు వద్ద విద్య నేర్చుకోవడం తనకు భగవంతుడు ఇచ్చిన గొప్ప వరంగా భావిస్తున్నట్టు పేర్కొన్నారు. బాల మురళీ కృష్ణ సంగీతంలోనే కాకుండా వయోలిన్, వయోలా, మృదంగం, కంజీర వంటి వాద్యాలలోనూ చక్కటి ప్రతిభను కనబరిచేవారన్నారు.

భగవంతుడు సంగీత ప్రపంచానికి ఇచ్చిన గొప్ప వరం డాక్టర్ మంగళంపల్లి బాలమురళీకృష్ణ అని తాను భావిస్తానని ప్రముఖ నాట్యాచార్యులు, పద్మభూషణ్ పురస్కార గ్రహీత డాక్టర్ పద్మా సుబ్రహ్మణ్యం అన్నారు. ఆయన రచించి, స్వరపరిచిన హిందోళ తిల్లానాకు డాన్స్ చేసే అవకాశం తొలిసారిగా తనకు దక్కిందని, ఆ తర్వాత  వారి కుటుంబంతో 50 ఏళ్లకు పైగా అనుబంధ ఉందని గుర్తుచేసుకున్నారు. బాల మురళీకృష్ణ జీవించి ఉన్న సమాజంలో తాను బతకడం గొప్ప అదృష్టంగా భావిస్తానని ప్రముఖ సంగీత విద్వాంసురాలు, పద్మభూషణ్ పురస్కార గ్రహీత డాక్టర్ సుధా రఘునాథన్ అన్నారు. వయసుతో నిమిత్తం లేకుండా అందరినీ ఆప్యాయంగా పలుకరిస్తూ ప్రోత్సహించేవారన్నారు. వారితో వేదిక పంచుకున్న సందర్భాలు తన జీవితాంతం గుర్తుండిపోతాయని పేర్కొన్నారు.



ప్రముఖ వాయులీన విద్వాంసులు పద్మశ్రీ పురస్కార గ్రహీత అవసరాల కన్యాకుమారి మాట్లాడుతూ..  బాల మురళీకృష్ణ తెలుగు జాతికి గర్వకారణమని, వారి జయంతి సందర్భంగా సంపద ఇలాంటి కార్యక్రమాన్ని నిర్వహించడం చాలా ఆనందంగా ఉందన్నారు. ఆయనతో వేదికను పంచుకున్న ఎన్నో సందర్భాలు మరపురాని సంఘటనలుగా గుర్తుండిపోతాయన్నారు.  ఈ కార్యక్రమంలో కేరళ రాష్ట్రం నుంచి మంగళంపల్లి శిష్యులు ప్రిన్స్   రామ వర్మ,  హైదరాబాద్ నుంచి DV మోహనకృష్ణ పాల్గొని తమ అనుభవాలను పంచుకున్నారు. బాలమురళీ కృష్ణ రచించి, స్వరపరచిన కీర్తనలను ఆలపించి నివాళులర్పించారు. 

ఈ కార్యక్రమంలో ప్రముఖ మ్యూజికాలజిస్ట్ డాక్టర్ బీఎం సుందరం, డాక్టర్ పప్పు వేణుగోపాలరావు, సుప్రసిద్ధ సంగీత విద్వాంసులు చిత్రవీణ రవి కిరణ్, చిత్రవీణ నరసింహం, ప్రముఖ ఘటం కళాకారులు కార్తీక్, ప్రముఖ మృదంగ విద్వాంసులు పత్రి సతీష్ కుమార్, సంగీత విద్వాంసులు శ్రీరాం పరశురాం, మోదుమూడి సుధాకర్, వయోలిన్ కళాకారిణి పద్మా శంకర్, జీవీ ప్రభాకర్, మంగళంపల్లి కుటుంబ సభ్యులు అభిరామ్, డాక్టర్ మంగళంపల్లి వంశీ, కస్తూరి గోపాలరావు తదితరులు పాల్గొన్నారు. ప్రముఖ నాట్య గురువు ప్రియదర్శిని గోవింద్ సీనియర్ శిష్యురాలు శ్వేత ప్రచండె, బాలమురళీ గారి థిల్లానాలకు తన అద్భుతమైన నాట్య ప్రదర్శనతో  వీక్షకులను అలరించింది. బాలమురళీ గారి ప్రశిష్యులు చిట్టమూరి కారుణ్య, చిన్మయిలు బాలమురళీకృష్ణ  కీర్తనలు ఆలపించి స్వర నీరాజనాలర్పించారు. 



‘సంపద’ ఉపాధ్యక్షుడు ఫణి మాధవ్ కస్తూరి ఆధ్వర్యంలో డాక్టర్ మంగళంపల్లి బాలమురళీకృష్ణ జీవిత విశేషాలపై ఆంగ్ల, తెలుగు భాషల్లో రూపొందించిన డాక్యుమెంటరీలు వీక్షకులను మంత్రముగ్ధులను చేశాయి. దీనికి స్క్రిప్ట్, వాయిస్ ఓవర్ అందించిన డాక్టర్ మాలస్వామి (ఇంగ్లీష్), వాచస్పతి అంబడిపూడి మురళీకృష్ణ (తెలుగు)కు సంపద అధ్యక్షులు ప్రత్యేకంగా ధన్యవాదాలు తెలిపారు. ఈ కార్యక్రమం మొత్తాన్ని సమన్వయపరిచి దిగ్విజయం చేసిన ‘సంపద’ అధ్యక్షులు దీనబాబు; మంగళంపల్లి బాలమురళీకృష్ణ శిష్యులు, కుటుంబ సభ్యులు, సన్నిహితులు ప్రత్యేకంగా అభినందనలు తెలియజేశారు. ఈ కార్యక్రమం సందర్భంగా సిలికానాంధ్ర వాగ్గేయకార విభాగం ఉపాధ్యక్షులు వంశీకృష్ణ నాదెళ్ళ, సృజన నాదెళ్ళ, మమత కూచిభొట్ల బాల మురళీకృష్ణ అభిమానులందరికీ అభినందనలు తెలిపారు. ఈ కార్యక్రమాన్ని youtube.com/sampadatv ద్వారా చూడవచ్చు.

ఫిన్లాండ్ తెలుగు సాంస్కృతిక సంఘం ఆధ్వర్యంలో బతుకమ్మ వేడుకలు



ఫిన్లాండ్‌: ఫిన్లాండ్ తెలుగు సాంస్కృతిక సంఘం ఆధ్వర్యంలో అక్టోబరు 2వ తేదీన ఫిన్లాండ్‌లో దసరా, బతుకమ్మ వేడుకలను ఘనంగా జరుపుకున్నారు. ఈ కార్యక్రమానికి ఫిన్లాండ్‌లోని అన్ని ప్రాంతాల నుంచి దాదాపు 400కుపైగా పెద్దలు, చిన్నారులు హాజరయ్యారు. ఆటపాటలతో సద్దుల బతుకమ్మను సందడిగా జరుపుకొన్నారు. తెలుగువారితో పాటు స్థానికులు కూడా బతుకమ్మ వేడుకల్లో ఉత్సాహంగా పాల్గొన్నారు. ఇంత పెద్ద సంఖ్యలో పెద్దలు, పిల్లలు కలిసి బతుకమ్మ ఉత్సవాల్లో పాల్గొనడం సంతోషంగా ఉందని ఫిన్లాండ్ తెలుగు సంఘం కార్యవర్గ సభ్యులు రఘునాథ్‌ పార్లపల్లి, సుబ్రహ్మణ్యమూర్తి, జ్యోతి స్వరూప్ అనుమాలశెట్టి, సత్యనారాయణ కంచెర్ల తెలిపారు. భవిష్యత్తులో 1000 మంది పాల్గొనే విధంగా పెద్దఎత్తున కార్యక్రమాలను నిర్వహిస్తామని శ్రీవల్లి అడబాల, రోజా రమణి మొలుపోజు, వినయ్ శింగపురం, స్పందన ఈచూరి, శ్రుతి కొత్రిక్, వాసు దాసరి, వెంకట్ వారణాసి వెల్లడించారు.









TANA: తానా తెలుగు తేజం భాషా పటిమ పోటీలు



ఉత్తర అమెరికా తెలుగు సంఘం (తానా) తెలుగు భాషా సాహిత్యం, పరివ్యాప్తిపై కృషి చేస్తోన్న విషయం తెలిసిందే. ప్రవాస దేశాల్లో నివసిస్తోన్న చిన్నారులు, యువకులకు తెలుగు భాషపై మక్కువ, పటిష్ఠత, అభిరుచి పెంచడం కోసం ‘తానా - తెలుగు పరివ్యాప్తి కమిటీ’ ఆధ్వర్యంలో  ‘తెలుగు తేజం పోటీలు’ నిర్వహిస్తోంది. ఈ పోటీల్లో ప్రవాస దేశాల్లో నివసిస్తోన్న వారు ఎవరైనా పాల్గొనవచ్చు. తల్లితండ్రులు తమ పిల్లలను ప్రోత్సహించి ఈ పోటీల్లో భాగస్వాములు చేయాల్సిందిగా నిర్వహకులు కోరారు.

దరఖాస్తు,  ప్రవేశ రుసుము, నియమ నిబంధనలు కోసం ఈ లింక్‌ https://forms.gle/u1gqzHFhTT3a6yYg9 క్లిక్‌ చేయండి.

దరఖాస్తు ప్రవేశరుసుము చెల్లించడానికి ఆఖరు తేది: ఏప్రిల్ 25, 2022.

జూన్ 4,5 తేదీలలో జూమ్ లో పోటీల నిర్వహణ.

మరిన్ని వివరాలు..





Sita Ramam: న్యూజెర్సీలో ‘సీతారామం’ చిత్ర బృందం సందడి



న్యూజెర్సీ: ఇటీవ‌ల విడుద‌లై తెలుగు రాష్ట్రాల‌తోపాటు అమెరికాలోనూ సూప‌ర్ హిట్ టాక్ తెచ్చుకున్న సినిమా సీతారామం. తాజాగా ఈ చిత్ర బృందం అమెరికాలోని న్యూజెర్సీలో సందడి చేసింది. ఉమానియా సంస్థ ఆధ్వర్యంలో నిర్వహించిన మీట్ అండ్ గ్రీట్‌, సాంస్కృతిక కార్యక్రమాల్లో చిత్ర బృందం పాల్గొంది. సినిమా హీరో దుల్కర్‌ సల్మాన్, హీరోయిన్ మృణాళ్ ఠాకూర్‌తో పాటు దర్శకుడు హను రాఘవపూడి, నిర్మాత స్వప్నదత్ తదితరులు కార్యక్రమానికి హాజరయ్యారు.ఇంతమంది తెలుగువారిని ఒకేచోట కలవడం సంతోషంగా ఉందని, ఈ అద్భుత ఆవకాశం కల్పించిన ఉమానియా టీమ్‌కి ఈ సంద‌ర్భంగా దుల్కర్‌ సల్మాన్‌  కృతజ్ఞతలు తెలిపారు. యాంకర్‌ ఉద‌య‌భాను ఎంతో ఆహ్లాదంగా కార్యక్రమాన్ని నిర్వహించారు.



దాదాపు 600 మందికిపైగా ప్రవాసాంధ్రులు ఈ కార్యక్రమంలో పాల్గొన్నారు. ఎన్నారైల మ‌ధ్య చిత్రయూనిట్‌ కేక్ క‌ట్ చేశారు. ఈ సందర్భంగా UBlood app గురించి యాప్ ఫౌండర్ జై యలమంచిలి తెలియజేశారు. రక్తదానం గురించి, అలాగే రక్త గ్రహీతల పూర్తి సమాచారం కలిగిన యాప్‌ని సృష్టించిన జై యలమంచిలిని హీరో దుల్కర్ సల్మాన్, హీరోయిన్ మృణాల్ ఠాకూర్‌లు అభినందించారు. కార్యక్రమానికి హాజరైన యువత ఉత్సాహాన్ని మరింత రెట్టింపు చేయడానికి యాంకర్‌ ఉదయభాను వారికి ఒక స్పెష‌ల్ టాస్క్ ఇచ్చారు. హీరో దుల్కర్‌ సల్మాన్, హీరోయిన్ మృణాళ్ ఠాకూర్‌కు ల‌వ్ లెట‌ర్ రాసి ఇంప్రెస్ చేయాలని టాస్క్‌ ఇవ్వడం ప్రత్యేక ఆకర్షణగా నిలిచింది. చిన్నారుల నృత్యాలు, మహిళల ఫ్యాషన్ షో అందరినీ అలరించాయి. ఈ చిత్రంలోని ఒక పాట‌ను పాడిన‌ చిన్నారి ఈషాన్విని డైరెక్టర్‌ హ‌ను రాఘ‌వ‌పూడి అభినందించారు. 



క‌న్నుల పండ‌వ‌గా జ‌రిగిన ఈకార్యక్రమానికి యూ-బ్లడ్‌(U-BLOOD),  జై స్వరాజ్య (JAI SWARAJYA), జేఎస్‌డబ్ల్యూ టీవీ (JSW TV), బాలాజీ ప్ల‌వ‌ర్స్, కోర‌ల్ బీడ్స్ గ్రాండ్ స్పాన్సర్‌ చేశాయి. మీట్ అండ్ గ్రీట్‌ కార్యక్రమం వేడుకగా జరగడానికి సహకరించిన స్పాన్సర్స్‌కి, ఆహూతులకు ఉమానియా బృందం త‌రుఫున ల‌క్ష్మీ దేవినేని ధన్యవాదాలు తెలిపారు. 





 

Chai Pani: అమెరికాలోనూ భారతీయ రుచుల హవా! అత్యుత్తమ రెస్టారెంట్‌గా ఎంపికైన ‘చాయ్‌ పానీ’



ఇంటర్నెట్‌ డెస్క్‌: భారతీయ రుచులు ప్రపంచవ్యాప్తంగానూ చవులూరిస్తుంటాయి! మన వంటలు.. ముఖ్యంగా స్ట్రీట్‌ ఫుడ్‌కు విదేశాల్లో మంచి ఆదరణ ఉంటుంది. ఈ క్రమంలోనే అమెరికాలోని ఓ భారతీయ రెస్టారెంట్‌.. తాజాగా ఆ దేశ అత్యుత్తమ రెస్టారెంట్‌గా ఎంపికవడం విశేషం. అదే.. నార్త్ కరోలినా యాష్‌విల్‌లోని ‘చాయ్ పానీ(Chai Pani)’. అందుబాటు ధరల్లోనే నోరూరించే ‘చాట్‌’ వంటి దేశీయ స్ట్రీట్‌ ఫుడ్‌ అందించే ఈ రెస్టారెంట్‌ను.. మెహెర్‌వాన్‌ ఇరానీ స్థాపించారు. న్యూ ఓర్లీన్స్‌లోని బ్రెన్నాన్స్ వంటి హోటల్స్‌ను తోసిరాజని ఇది అగ్రస్థానంలో నిలిచింది. మరోవైపు.. న్యూయార్క్‌ స్టేట్‌ పరిధిలో ఉత్తమ షెఫ్‌గా చింతన్‌ పాండ్యా ఎంపికయ్యారు. సోమవారం షికాగోలో నిర్వహించిన ‘జేమ్స్‌ బియర్డ్ ఫౌండేషన్ అవార్డ్స్‌’ కార్యక్రమంలో ఈ మేరకు విజేతల జాబితా ప్రకటించారు.

అమెరికాలోని అత్యుత్తమ పాకశాస్త్ర నిపుణులను గుర్తించేందుకు జేమ్స్ బియర్డ్ ఫౌండేషన్ ఆధ్వర్యంలో ఏటా ఈ అవార్డులను ప్రకటిస్తుంటారు. అత్యుత్తమ రెస్టారెంట్‌, షెఫ్‌, బేకర్‌ ఇలా ఆయా కేటగిరీల్లో విజేతలను ఎంపిక చేస్తారు. కొవిడ్‌ కారణంగా రెస్టారెంట్‌లు తాత్కాలికంగా మూతబడిన నేపథ్యంలో.. 2020, 2021లో వీటిని రద్దు చేశారు. రెండేళ్ల తర్వాత తాజాగా అందజేశారు. అమెరికన్‌ సంస్కృతి, వైవిధ్యాన్ని ప్రతిబింబించేలా ఈసారి నామినీలను ఎంపిక చేశారు. అన్ని అంశాలను క్షుణ్నంగా పరిశీలించి విజేతలను ఎంపిక చేసినట్లు అవార్డుల వైస్ ప్రెసిడెంట్ డాన్ పాడ్మోర్ తెలిపారు. పెరుగుతున్న ద్రవ్యోల్బణం నడుమ అమెరికన్లు ఆహారం కోసం నాలుగు దశాబ్దాల్లోనే అత్యధికంగా చెల్లిస్తున్న తరుణంలో ఈ అవార్డులు వచ్చాయి.

* అత్యుత్తమ రెస్టారెంట్‌: చాయ్‌ పానీ (యాష్‌విల్‌, నార్త్‌ కరోలినా)

* అత్యుత్తమ షెఫ్‌: మషమా బెయిలీ (ది గ్రే, జార్జియా)

* ఉత్తమ కొత్త రెస్టారెంట్‌: ఓవామ్నీ (మినియాపొలిస్‌)

* అత్యుత్తమ బేకర్: డాన్‌ గుయెర్రా (బారియో బ్రెడ్‌, అరిజోనా)

* అత్యుత్తమ రెస్టారెటర్‌(రెస్టారెంట్‌ నిర్వహించే యాజమాని): క్రిస్‌ బియాంకో, ట్రాట్టో, పేన్‌ బియాంకో, పిజేరియా బియాంకో (ఫినిక్స్‌)

శ్రీనివాస్‌ వడ్లమానికి ఘన సత్కారం



చార్లెట్, నార్త్ కెరోలినా, అమెరికాకు చెందిన మానవతావాది, గాయకులు శ్రీనివాస్ వడ్లమానిని వంశీ ఆర్ట్ థియేటర్స్ సంస్థ ఘనంగా సత్కరించింది. వంగూరి ఫౌండేషన్ ఆఫ్ అమెరికా, హ్యూస్టన్, టెక్సాస్ వారు 95వ ప్రచురణగా ముద్రించిన ‘లిటిల్ డిటెక్టివ్’ నవలిక ముద్రణకు శ్రీనివాస్ వడ్లమాని, లక్ష్మీ పద్మజ వడ్లమాని సహకరించారు. దీనిపై ‘లిటిల్ డిటెక్టివ్’ నవలా రచయిత్రి, పూర్వ సెన్సార్ బోర్డు మెంబరు డాక్టర్ తెన్నేటి సుధాదేవి హర్షం ప్రకటించారు. ‘లిటిల్ డిటెక్టివ్’ నవలను శ్రీనివాస్‌కు బహుకరించి సత్కరించారు. ఈ సందర్భంగా వంశీ సంస్థల అధినేత డాక్టర్ వంశీ రామరాజు మాట్లాడుతూ.. శ్రీనివాస్ వడ్లమాని మాతృభాషను, మాతృదేశాన్ని మరవకుండా తెలుగు భాషకు చేస్తున్న సేవ ప్రశంసనీయమన్నారు. అనంతరం శ్రీనివాస్‌ వడ్లమాని.. వంశీ వేగేశ్న ఫౌండేషన్ ఆశ్రమాలలో కొలువై ఉన్న శ్రీ లక్ష్మీ నృసింహ స్వామి, షిరిడి సాయిబాబా, ఘంటసాల గుడి, దివ్యాంగుల ఆశ్రమాన్ని సందర్శించారు. వేగేశ్న ఫౌండేషన్ ఛైర్‌ పర్సన్‌, వంశీ కల్చరల్ ఎడ్యుకేషనల్ ట్రస్ట్, మేనేజింగ్ ట్రస్టీ శైలజ సుంకరపల్లి సేవలను శ్రీనివాస్‌ అభినందించారు. స్వర్ణోత్సవాలలోకి అడుగిడుతున్న వంశీ ఆర్ట్ థియేటర్స్ ఇస్తున్న ప్రోత్సాహం ప్రశంసనీయమని శ్రీనివాస్ అన్నారు.

US Visa: అమెరికా వీసా కష్టాలు.. భారత్‌కు రెండేళ్లు.. చైనాకు 2 రోజులేనా?



ఇంటర్నెట్‌ డెస్క్‌: వీసాల జారీలో అమెరికా వ్యవహరిస్తోన్న తీరు వివాదాస్పదంగా మారింది. వీసా అపాయింట్‌మెంట్ల కోసం భారతీయులు సంవత్సరాల తరబడి ఎదురుచూడాల్సి వస్తుండగా.. చైనా దేశీయులకు కేవలం రెండు రోజుల వెయిటింగ్‌ లిస్ట్‌ మాత్రమే ఉండటం గమనార్హం.

అమెరికా విదేశాంగశాఖ వెబ్‌సైట్‌ను పరిశీలించగా.. దిల్లీ ఎంబసీ నుంచి పర్యాటక వీసా (Visitor Visa) కోసం దరఖాస్తు చేసుకునే వారికి అపాయింట్‌మెంట్‌ వెయిటింగ్‌ సమయం 833 రోజులుగా చూపిస్తోంది. అంతేగాక, విద్యార్థి వీసా (Student/Exchange Visitor Visas) కోసం 430 రోజులు, ఇతర వలసేతర వీసాలకు  (Nonimmigrant Visas) 390 రోజుల వెయిటింగ్‌ లిస్ట్‌ ఉంది. ఇక, ముంబయి నుంచి పర్యాటక వీసా కోసం దరఖాస్తు చేసుకుంటే ఏకంగా 848 రోజులు నిరీక్షించాల్సిందే.

అయితే, ఇదే విజిటర్‌ వీసా కోసం బీజింగ్‌ వాసులు దరఖాస్తు చేసుకుంటే  వెయిటింగ్‌ టైం కేవలం 2 రోజులే చూపిస్తోంది. ఇక, పాకిస్థాన్‌ వాసులకు విజిటర్ వీసా అపాయింట్‌మెంట్ వెయిటింగ్‌ లిస్ట్‌ 450 రోజులుగా ఉంది. విద్యార్థి వీసాలకైతే.. దిల్లీ ఎంబసీ నుంచి చేసే దరఖాస్తు దారులకు వెయిటింగ్‌ సమయం 430 రోజులుండగా.. ఇస్లామాబాద్‌కు కేవలం ఒక్క రోజు, బీజింగ్‌కు రెండు రోజులే ఉండటం గమనార్హం.

భారత్‌ నుంచి అమెరికా వెళ్లాలనుకునే వారి వీసా ఇంటర్వ్యూ సమయం భారీగా ఉండటంపై గతంలోనూ విమర్శలు వచ్చాయి. దీనిపై అప్పట్లో అమెరికా స్పందిస్తూ.. కరోనా వైరస్‌ విజృంభణ సమయంలో లాక్‌డౌన్‌ తోపాటు సిబ్బంది కొరత కారణంగా వీసా జారీ ప్రక్రియ ఆలస్యమవుతోందని.. అదే సమయంలో కొవిడ్‌ అనంతరం వీసాల దరఖాస్తులు పెరగడం కూడా దీనికి ఓ కారణమని పేర్కొంది. అయితే దీన్ని సాధ్యమైనంత త్వరగా పరిష్కరించేందుకు ప్రయత్నిస్తున్నట్లు తెలిపింది. ప్రస్తుతం అమెరికా పర్యటనలో ఉన్న భారత విదేశాంగ మంత్రి ఎస్‌. జైశంకర్‌.. ఈ వీసా కష్టాలపై అమెరికా విదేశాంగ శాఖ మంత్రి బ్లింకన్‌తో చర్చించారు. 

తెలుగు పాటల సౌధానికి పునాది ఘంటసాల: గేయ రచయిత అనంత్ శ్రీరామ్



సింగపూర్‌: అమరగాయకుడు ఘంటసాల తెలుగు పాటకి చిరునామా కాదని, తెలుగు పాటల సౌధానికి పునాది లాంటి వారని అన్నారు సినీ గేయ రచయిత అనంత్‌ శ్రీరామ్‌. పద్మశ్రీ ఘంటసాల వెంకటేశ్వరరావు శత జయంతి వేడుకలు సందర్భంగా వారికి భారతరత్న పురస్కారం ఇవ్వడం సముచితం అనే నినాదం ఊపందుకున్న విషయం విదితమే. శంకర నేత్రాలయ యు.ఎస్.ఏ. అధ్యక్షుడు బాలరెడ్డి ఇందుర్తి ఆధ్వర్యంలో పలు చర్చా కార్యక్రమాలు జరిగాయి. ఇందులో భాగంగా నిర్వహించిన ప్రత్యేక కార్యక్రమంలో ప్రముఖ గేయ రచయిత అనంత్ శ్రీరామ్ పాల్గొన్నారు.

ఈ సందర్భంగా ఆయన మాట్లాడుతూ.. ‘ఘంటసాల గొంతు మోగిన తర్వాతే తెలుగు పాట  ప్రపంచ వ్యాప్తం కావడం మొదలయ్యింది. భాషతో ఏ మాత్రం సంబంధం లేని దేశాలలో కూడా ఆయన ప్రదర్శన అక్కడ ప్రజల్ని ఆకట్టుకుంది. చిన్నప్పటి నుంచి ఘంటసాల పాటలు వింటూ పెరిగా. ఇలాంటి గాయకుడు ఉండటం వల్లే తెలుగు భాష ఇంత పరిఢవిల్లుతోంది. ఆయన మన గాయకుడు కావటం తెలుగు వారి అదృష్టం. చరిత్రలో ముగ్గురే ముగ్గురు వ్యక్తులు వాళ్ళు మరణిస్తూ కూడా భవిష్యత్ తరాలకు లాభాలు చేకూర్చిన వారు ఉన్నారు, ఒకరు భీష్ముడు తనకు తెలిసిన ధర్మార్థ శాస్త్రాల అన్నిటి సారాన్ని  శ్లోకాల రూపంలో అందిస్తే, తరువాత ఆరుద్ర సమగ్ర ఆంధ్ర సాహిత్య చరిత్ర అనే ఒక అద్భుతమైన పరిశోధన  గ్రంథాల సమూహాన్ని రచించి మన తెలుగు జాతికి వదిలి వెళ్లారు. ఆ కోవలోకి చెందిన మూడో వ్యక్తి ఘంటసాల.  ఆయనకు భారతరత్న రావాలని ఆకాంక్షిస్తున్నా’’అని అన్నారు.

శత గళార్చన  నాలుగు భాగాల స్వాగతోపన్యాసంతో అలరించిన శారద ఆకునూరి  (హ్యూస్టన్, USA), ఈ చివరి భాగంలో తన  బృందం నుంచి వరప్రసాద్ బాలినేని, పేరూరి వెంకట సోమశేఖర్, కృష్ణ నాలాది, రాజశేఖర్ సూరిభొట్ల, సురేష్ ఖాజా, జ్యోతిర్మయి బొమ్ము, అనంత్ మల్లవరపు, చంద్రహాస్ మద్దుకూరి, రమణ జువ్వాది, సత్యనారాయణ ఉల్మురి, ఉష మోచెర్ల,  పాల్గొని ఘంటసాల పాటలు పాడి ఘంటసాలను స్మరించుకున్నారు.

ఈ కార్యక్రమంలో శ్యామ్ అప్పాలి (లాస్ ఏంజెలెస్, USA) బృందం నుంచి సాయి కాశీభొట్ల, శ్రీనివాస్ రాణి, ప్రసాద్ పార్థసారధి, సుధాకర్ పంగనామముల, వర్మ అల్లూరి, శ్రీహర్ష, శ్రీవల్లి శ్రీధర్, శ్రీయాన్ కంసాలి, ఆదిత్య కార్తీక్ ఉపాధ్యాయుల,  అనూష వెన్నల, గౌరిధర్ మధు, రాజ్యలక్ష్మి వుదాతు, మీనాక్షి అనిపిండి, శాంత సుసర్ల, రఘు చక్రవర్తి, శ్రీధర్ జూలపల్లి, హరీష్ కొలపల్లి, నారాయణరెడ్డి ఇందుర్తి, వంశీకృష్ణ ఇరువరం పాల్గొని ఘంటసాల పాటలు పాడి స్మరించుకున్నారు. శ్యామ్‌ అప్పాలి శత గళార్చన 4 భాగాలకు సాంకేతిక సహాయాన్ని కూడా అందించారు.

శతగళార్చన కార్యక్రమంపై ఘంటసాల సతీమణి సావిత్రమ్మ, వారి కోడలు కృష్ణ కుమారి మాట్లాడుతూ ‘ఘంటసాలకు భారతరత్న’ కోసం కృషి చేస్తున్న వారందరికీ ధన్యవాదాలు తెలిపారు. విశిష్ట అతిథులు ప్రముఖ దర్శకుడు సుకుమార్, ప్రముఖ సంగీత దర్శకుడు దేవిశ్రీ ప్రసాద్, ప్రముఖ రచయిత, నటులు దర్శకులు తనికెళ్ళ భరణి, ప్రముఖ గేయ రచయితలు చంద్రబోస్ మరియు అనంత శ్రీరామ్‌లకు కృతజ్ఞతలు తెలిపారు. చివరిగా ఇన్ని కార్యక్రమాలను విజయవంతం నిర్వహించిన బాలరెడ్డి ఇందుర్తి, రత్న కుమార్ కవుటూరు ధన్యవాదములు తెలియచేశారు. ఘంటసాలకు భారతరత్న ఇవ్వాలని మొదలుపెట్టిన సంతకాల సేకరణకు (Signature Campaign) అనూహ్య స్పందన లభిస్తోందని నిర్వాహకులు తెలిపారు, వివరాలు మీ అందరి కోసం: https://www.change.org/BharatRatnaForGhantasalaGaru

‘షిర్డీ సాయి గాయత్రి మహా మంత్ర జపం’లో పాల్గొనేందుకు ఆహ్వానం

ఇంటర్నెట్‌ డెస్క్‌: ప్రపంచాన్ని గడగడలాడిస్తున్న కరోనా వైరస్‌ నివారణ కోసం, ప్రపంచ శాంతిని కాంక్షిస్తూ ‘కోటి శ్రీ షిర్డీ సాయి గాయత్రి మహామంత్ర జపం’ కార్యక్రమం నిర్వహించనున్నారు. షిర్డీ సాయి పరబ్రహ్మ, గురు వాణి అమ్మ అనుగ్రహ ఆశీస్సులతో విశ్వసాయి ద్వారకామాయి శక్తిపీఠం ఆధ్వర్యంలో సాయి ఉపాసకులు, గురూజీ లక్ష్మోజీ నేతృత్వంలో ఈ కార్యక్రమం జరగనుంది. 2021 అక్టోబర్‌ 14 నుంచి డిసెంబరు 18 వరకు కార్యక్రమాన్ని కొనసాగిస్తామని నిర్వాహకులు తెలిపారు. ఏడేళ్లుగా ఈ కార్యక్రమం నిర్వహిస్తున్నట్లు ఓ ప్రకటనలో పేర్కొన్నారు. 

ఈ మహామంత్రాన్ని ప్రపంచంలో ఎక్కడి నుంచైనా వ్యక్తిగతంగా లేదా బృందంగా ఆన్‌లైన్‌ వీడియో చాట్‌ ద్వారా జపించాలని నిర్వాహకులు కోరారు. దేవాలయాల్లో ప్రభుత్వ నిబంధనలను పాటిస్తూ ఈ కార్యక్రమంలో పాల్గొనవచ్చని పేర్కొన్నారు. ఈ మహా మంత్రాన్ని 9 సార్లు, 100 సార్లు, 1001 సార్లు.. ఇలా యథా శక్తి జపించవచ్చని తెలిపారు. ఎన్నిసార్లు జపించారో ఆ సంఖ్యను విశ్వసాయి యాప్‌లోగానీ, అధికారిక వెబ్‌సైట్‌ www.viswasaidwarakamai.orgలో గానీ పొందుపరచాలని కోరారు. ఈ మహామంత్ర జపం కార్యక్రమం జరిగినన్నాళ్లూ తమ శక్తిమేర అన్నదానం చేయాలని నిర్వాహకులు విజ్ఞప్తి చేశారు. ఎంతమందికైతే దానం చేస్తారో ఆ సంఖ్యనూ వెబ్‌సైట్లో పేర్కొనాల్సిందిగా సూచించారు. మరిన్ని వివరాలకు విశ్వసాయి ద్వారకామాయి శక్తిపీఠం, ఆధ్యాత్మిక, ఆత్మజ్ఞాన, ప్రపంచశాంతి సేవా సంస్థ సేవకులు ఓం ప్రసాద్‌: 408 802 8674 (అమెరికా), ఉమ: 63630 16252 (భారత్‌), మాధవి 79786 05389 (భారత్‌), విశ్వసాయి ద్వారకామాయి 99080 49194 నంబర్లను సంప్రదించాలని నిర్వాహకులు సూచించారు.



కాలిఫోర్నియా హ్యాంఫోర్డ్‌లో ఘనంగా WETA బతుకమ్మ వేడుకలు



కాలిఫోర్నియా: తెలంగాణలో ఊరూవాడా పూలజాతర సందడి చేస్తున్నట్టే అమెరికాలోనూ విమెన్ ఎంపవర్‌మెంట్‌ తెలుగు అసోసియేషన్‌ (WETA) సంస్థ ఆధ్వర్యంలో బతుకమ్మ వేడుకలు జరుపుకొంటున్నారు. కాలిఫోర్నియాలోని హ్యాంఫోర్డ్‌ నగరంలో ప్రకృతి మురిసిపోయేట్టు రంగురంగుల పూలను పేర్చి బతుకమ్మ సంబురాలు ఘనంగా నిర్వహించారు. WETA ప్రెసిడెంట్ ఝాన్సీ రెడ్డి హనుమాండ్ల బంగ్లా ఆవరణలో బతుకమ్మ పండుగ శోభ సంతరించుకుంది. తీరొక్క పూలతో బతుకమ్మని పేర్చి, పసుపు ముద్దతో గౌరమ్మని అలంకరించుకుని  ‘‘ఒక్కొక్క పువ్వేసి చందమామా.. ఒక్క జాము గడిచె చందమామా’’,  ‘‘బతుకమ్మ బతుకమ్మ ఊయ్యాలో మాతల్లి బతుకమ్మ ఊయ్యాలో..’’ అంటూ జానపద పాటలు పాడుతూ ఈ పూల పండుగను వైభవంగా జరిపారు. మహిళలంతా సంప్రదాయ వస్త్రాధారణతో తీరొక్క పూలతో బతుకమ్మలను పేర్చి తీసుకొచ్చారు. అందరూ కలిసి బతుకమ్మ చుట్టూ తిరుగుతూ ఆడిపాడి సందడి చేశారు. 



‘ఉమెన్ ఎంపవర్‌మెంట్‌ తెలుగు అసోసియేషన్ (వేటా)’  స్థాపించినప్పటినుంచి ఏటా బతుకమ్మ వేడుకలను నిర్వహిస్తున్నారు. ఈ కార్యక్రమానికి దాదాపు 500 మంది పెద్దలు, పిల్లలు తరలి వచ్చి సందడి చేశారు. WETA ప్రెసిడెంట్ ఝాన్సీ రెడ్డి హనుమాండ్ల ఆధ్వర్యంలో జరిగిన ఈ కార్యక్రమానికి ఫుడ్‌ స్పాన్సర్‌ చేసిన కాంతం, సుజాత గాదెకు ప్రత్యేక కృతజ్ఞతలు తెలిపారు. ఈ కార్యక్రమంలో WETA ట్రజరర్‌ విశ్వ వేమిరెడ్డి, కమ్యూనిటీ చైర్ జ్యోతి, ఆర్‌వీపీ పూజా రెడ్డి, సెక్రటరీ అనురాధ అలిశెట్టి, హైమ అనుమాండ్లతో పాటు దాదాపు 500 మంది పాల్గొన్నారు. 





కాల్గరీ కెనడా సాయిబాబా మందిరంలో ఘనంగా కార్తీక దీప వేడుకలు



కెనడా: శ్రీ అనఘా దత్త సొసైటీ ఆధ్వర్యంలోని కెనడా కాల్గరీ సాయిబాబా మందిరంలో కార్తీక దీప వేడుకలు ఘనంగా జరిగాయి. భగవన్నామస్మరణ, భక్తి కీర్తనలు, ధూప, దీప నైవేద్యాలతో వేడుకలు కన్నుల పండుగగా సాగాయి. ఉత్సవ మూర్తులకు అభిషేకం, ప్రత్యేక పూజలు, హారతులతో వేడుకలు ప్రారంభం కాగా, మధ్యాహ్న హారతి, రుద్ర హోమం, కార్తీక పూర్ణిమ సత్యనారాయణస్వామి వత్రాన్ని భక్తి పారవశ్యంతో నిర్వహించారు.



ఆలయ ప్రధాన అర్చకులు పండిట్ రాజకుమార్‌శర్మ కార్తీక దీప విశేషాన్ని ఈ సందర్భంగా భక్తులకు వివరించారు. కొవిడ్ నిబంధనలు పాటిస్తూ దాదాపు నాలుగు వందల మందికి పైగా భక్తులు ఈ పూజా కార్యక్రమాల్లో పాల్గొన్నారు. ఆలయ నిర్వాహకులు లలిత, శైలేష్, వాలంటీర్లతో ఈ కార్యక్రమాన్ని నిర్విఘ్నంగా పూర్తి చేశారు. ఈ సందర్భంగా ఆలయ నిర్వాహకురాలు లలిత మాట్లాడుతూ.. ఏ దేశ మేగినా ఎందుకాలిడినా మన హైందవ సంప్రదాయ కొనసాగించాలని, హిందూ రక్షణలో భాగం కావాలని ఆకాంక్షించారు.





‘ది పార్లమెంట్‌ ప్రైజ్‌ 2022’ విజేత అరుణ్‌ గోగినేని



ఆస్ట్రేలియాలో నిర్వహించిన ‘ది పార్లమెంట్‌ ప్రైజ్‌ 2022’ పోటీల్లో బాబు గోగినేని కుమారుడు అరుణ్‌ గోగినేని అద్భుత ప్రతిభ కనబర్చి విజేతగా నిలిచాడు. ఈ సందర్భంగా బాబు గోగినేని ఆనందం వ్యక్తం చేశారు. కొవిడ్‌ ఐసోలేషన్‌లో ఉన్నప్పటికీ తన కుమారుడు ఎంతో కష్టపడి తన ప్రజెంటేషన్ ఇచ్చాడని ప్రశంసించాడు.

‘‘పోటీల్లో తన ప్రసంగాన్ని పంపేందుకు అదే చివరి రోజు. అప్పటికీ అరుణ్ ఇంకా కొవిడ్ ఐసోలేషన్‌లో ఉన్నాడు. తెల్లవారుజామున 2.30 గంటల వరకు మేల్కొని తన ప్రసంగాన్ని సిద్ధం చేసుకున్నాడు. చిన్నారుల క్రిమినల్‌ నేరాలకు సంబంధించి ఆస్ట్రేలియా ఎందుకు తన చట్టాలను ఆధునీకరించాలి అన్న అంశంపై మాట్లాడారు. ఈ వీడియో ప్రసంగాన్ని డెడ్‌లైన్‌ కంటే కేవలం 30 సెకన్ల ముందు పంపించాడు. ఈ పోటీల్లో విజయం సాధించాడు’’ అని రాసుకొచ్చారు.

 10వ తరగతి వరకు భారత్‌లో చదువుకున్న అరుణ్ గోగినేని ఉన్నత చదువు కోసం ఆస్ట్రేలియా వెళ్లాడు. ఇటీవల అక్కడ ఆస్ట్రేలియన్ ఛార్టర్‌ ఆఫ్ హ్యూమన్‌ రైట్స్‌ అండ్ ఫ్రీడమ్‌ అంశానికి సంబంధించి వ్యాసరచన పోటీల్లో విజేతగా నిలిచాడు.



USA U-19W Team: మహిళల U19 ప్రపంచకప్‌ కోసం యూఎస్‌ఏ టీమ్‌.. అందరూ భారత సంతతే!



(ఫొటో సోర్స్: యూఎస్‌ఏ క్రికెట్‌ ట్విటర్)

ఇంటర్నెట్ డెస్క్‌: వచ్చే ఏడాది జనవరి తొలి వారంలో తొలిసారిగా జరిగే మహిళల అండర్ -19 ప్రపంచకప్‌ పోటీలకు యూఎస్‌ఏ తన జట్టును ప్రకటించింది. ప్రతి దేశం తమ టీమ్‌లను ప్రకటిస్తుంది కదా.. ఇందులో వింతేముందంటారా? అయితే, ఇక్కడ రెండు ఆసక్తికరమైన విషయాలున్నాయి. మరి అవేంటో తెలుసుకోవాలని ఉందా..? 

అమెరికా 2010లో పురుషుల అండర్‌ -19 జట్టు ప్రపంచకప్‌లో ఆడగా.. తాజాగా ఆ దేశ మహిళా జట్టు కూడా తొలిసారి ప్రపంచకప్‌ కోసం రంగంలోకి దిగింది. దక్షిణాఫ్రికా వేదికగా జనవరి 7వ తేదీ నుంచి జనవరి 29వ తేదీ వరకు టోర్నీ జరగనుంది. 16 జట్లు పాల్గొనే ఈ మెగా టోర్నీలో ఆస్ట్రేలియా, బంగ్లాదేశ్‌, శ్రీలంకతో కూడిన గ్రూప్‌ - Aలో యూఎస్‌ఏ తలపడనుంది. 

అండర్ - 19 ప్రపంచకప్‌ కోసం యూఎస్‌ఏ 15 మందితో కూడిన ప్రధాన జట్టును ఎంపిక చేసింది. కెప్టెన్‌గా గీతికా కొడాలి బాధ్యతలు నిర్వర్తించనుంది. అలాగే మిగతా వారంతా భారత మూలాలు కలిగిన క్రికెటర్లు కావడం గమనార్హం. వెస్టిండీస్‌ మాజీ స్టార్‌ బ్యాటర్ శివనారయణ్‌ చంద్రపాల్ జట్టుకు కోచ్‌గా వ్యవహరిస్తాడు. అలాగే మరో ఐదుగురిని రిజర్వ్‌లో ఉంచారు. ఇందులో కెప్టెన్‌, వైస్‌ కెప్టెన్ సహా తెలుగు రాష్ట్రాల నేపథ్యం ఉన్నవారే ఐదుగురు ఉండటం విశేషం.

యూఎస్‌ఏ జట్టు ఇదే: 



గీతికా కొడాలి (కెప్టెన్‌), అనికా కొలన్ (వైస్‌ కెప్టెన్), అదితి చుదసామ, భూమిక భద్రిరాజు, దిశా దింగ్రా, ఇసాని వంగేలా, జివానా అరాస్, లాస్య ముళ్లపూడి, పూజా గణేశ్, పూజా షా, రితు సింగ్, సాయి తన్మయి ఈయున్ని, స్నిగ్ధ పాల్, సుహాని తదాని, తరనుమ్ చోప్రా 

రిజర్వ్: చేత్నా ప్రసాద్, కస్తూరి వేదాంతమ్, లిసా రంజిత్, మిథాలీ పట్వార్థాన్, టై గోన్సాల్వేస్‌

యూఎస్‌ఏ మ్యాచ్‌లు ఇలా: 



* శ్రీలంకతో జనవరి 14న

* ఆస్ట్రేలియాతో జనవరి 16న

* బంగ్లాదేశ్‌తో జనవరి 18న

తెలుగు భాషా దినోత్సవానికి ‘తానా’ స్పెషల్‌ ఈవెంట్‌

 ప్రఖ్యాత సాహితీవేత్తల కుటుంబ సభ్యులతో రెండ్రోజుల ప్రత్యేక కార్యక్రమం



అమెరికా: ఉత్తర అమెరికా తెలుగు సంఘం (తానా) సాహితీ విభాగం తానా ప్రపంచ సాహిత్య వేదిక ఆధ్వర్యంలో వ్యావహారిక భాషోద్యమ పితామహుడు గిడుగు వేంకట రామమూర్తి జయంతి (ఆగస్టు 29) సందర్భంగా తెలుగు భాషా దినోత్సవం నిర్వహించనున్నట్టు తానా అధ్యక్షుడు అంజయ్య చౌదరి లావు వెల్లడించారు. శని, ఆదివారాల్లో (ఆగస్టు 28, 29) రెండు రోజుల పాటు వర్చువల్‌ పద్ధతిలో ఈ వేడుకలను ఘనంగా నిర్వహిస్తామన్నారు. శనివారం జరిగే కార్యక్రమంలో పశ్చిమ బెంగాల్ మహిళా, శిశు అభివృద్ధి,  సాంఘిక సంక్షేమ శాఖా మంత్రిగా ఉన్న తెలుగు సంతతికి చెందిన డా. శశి పిల్లలమర్రి (పంజా) ముఖ్య అతిథిగా, బెంగాల్‌లో డైరక్టర్ జనరల్ ఆఫ్ పోలీస్‌ (డీజీపీ)గా  సేవలందిస్తున్న మరో తెలుగు తేజం డా. బొప్పూడి నాగ రమేశ్ ప్రత్యేక అతిథిగా,  ప్రముఖ రచయిత, నటుడు, దర్శకుడు తనికెళ్ళ భరణి విశిష్ఠ అతిథిగా పాల్గొంటారని తెలిపారు. భరణి రచించిన “ఎందరో మహానుభావులు” గ్రంథాన్ని సత్య భావన ఆంగ్లంలోకి అనువదించగా.. ఆ పుస్తకాన్ని డాక్టర్‌ పంజా ఆవిష్కరిస్తారన్నారు. ఆదివారం జరిగే కార్యక్రమానికి “ప్రసారభారతి” సీఈవో శశి శేఖర్ వెంపటి, దిల్లీ క్రీడా విశ్వవిద్యాలయం వీసీ కరణం మల్లీశ్వరి ముఖ్య అతిథులుగా పాల్గొంటారని చెప్పారు. 



ఎంతోమంది లబ్ధప్రతిష్టులైన సాహితీవేత్తల జీవిత ప్రస్థానాలను ఈ సభలో వారి కుటుంబ సభ్యులే ఆవిష్కరించడం సాహితీ చరిత్రలో ఒక అపూర్వ ఘట్టం కానుందని తానా ప్రపంచ సాహిత్య వేదిక నిర్వాహకులు డా. ప్రసాద్ తోటకూర అన్నారు. శనివారం డా. తుమ్మల సీతారామమూర్తి చౌదరి, డా. రాయప్రోలు సుబ్బారావు, డా. కొండవీటి వేంకట కవి, డా. ముళ్ళపూడి వెంకటరమణ, డా. గొల్లపూడి మారుతీరావు, బ్రహ్మర్షి డా. ఉమర్ అలీషా, పద్మభూషణ్ డా. గుర్రం జాషువా, పద్మభూషణ్ డా. దేవులపల్లి కృష్ణశాస్త్రి కుటుంబ సభ్యులు పాల్గొంటారని, అలాగే, ఆదివారం రోజు కార్యక్రమంలో కళాప్రపూర్ణ గిడుగు వేంకట రామమూర్తి, పద్మభూషణ్ డా. బోయి భీమన్న, గురజాడ అప్పారావు, రాష్ట్రేందు డా. గుంటూరు శేషేంద్రశర్మ, పద్మశ్రీ డా. పుట్టపర్తి నారాయణాచార్యులు, పద్మభూషణ్ డా. విశ్వనాథ సత్యనారాయణ, డా. రావూరి భరద్వాజ, కరుణశ్రీ జంధ్యాల పాపయ్యశాస్త్రి, దేవరకొండ బాలగంగాధర తిలక్ కుటుంబ సభ్యులు పాల్గొని ఎన్నో అసక్తికరమైన విషయాలను పంచుకోనున్నారని తెలిపారు. రెండు రోజుల పాటు జరిగే ఈ కార్యక్రమంలో అందరూ పాల్గొనాలని విజ్ఞప్తి చేశారు.



భారత కాలమానం ప్రకారం ఈ కార్యక్రమం రాత్రి 8:30 గంటలకు ప్రారంభమవుతుందని తానా ప్రపంచ సాహిత్య వేదిక సమన్వయకర్త చిగురుమళ్ల శ్రీనివాస్‌ తెలిపారు. కార్యక్రమాన్ని ఈ కింది మాధ్యమాల ద్వారా వీక్షించవచ్చన్నారు. మరిన్ని వివరాలు www.tana.orgలో తెలుసుకోవచ్చని చెప్పారు. 

1. TANA TV Channel – in YuppTV; 2. https://www.facebook.com/tana.org; 3. https://www.youtube.com/channel/UCwLhSy1ptf0i1CioyeZmzrw; 4. www.youtube.com/tvasiatelugu; 5. www.youtube.com/manatv



టీటీఏ, తానా ఆధ్వర్యంలో చికాగోలో చెస్‌ పోటీలు



టీటీఏ, తానా సంయుక్తంగా ఈ ఆదివారం చికాగోలో తమ వార్షిక చెస్ టోర్నమెంట్‌ను నిర్వహించాయి. ఈ వినోదభరితమైన పోటీలో పిల్లలు ఉత్సాహంగా పాల్గొని తమ ప్రజ్ఞా పాటవాల్ని ప్రదర్శించారు. పిల్లలలోని నిర్ణయాత్మక శక్తి, విశ్లేషణ నైపుణ్యం, ఏకాగ్రతని పెంచే చదరంగ పోటీలను ఏటా ఆనవాయితీగా నిర్వహించడాన్ని పిల్లల తల్లితండ్రులు అభినందించారు.



ఈ సందర్భంగా టీటీఏ ప్రెసిడెంట్ హేమచంద్ర వీరపల్లి ఆధ్వర్యంలో చెస్ పోటీలు విజయవంతంగా నిర్వహించగా టీటీఏ సభ్యులు రవి వేమూరి, రామకృష్ణ కొర్రపోలు, ప్రసాద్ మరువాడ, దిలీప్ రాయపూడి, హేమంత్ పప్పు, మధు ఆరంబాకం సహకరించారు. ఈ కార్యక్రమానికి తానా ప్రెసిడెంట్ అంజయ్య చౌదరి, స్పోర్ట్స్ కో-ఆర్డినేటర్ శశాంక్  వీడియో కాన్ఫరెన్స్‌లో పాల్గొన్ని విజేతలను ప్రశంసించారు. తానా మిడ్ వెస్ట్ రీజినల్ వైస్ ప్రెసిడెంట్ హను చెరుకూరి ఆధ్వర్యంలో తానా లీడర్లు యుగంధర్ యడ్లపాటి, కృష్ణ మోహన్ చిలంకూరు, రవి కాకర, చిరంజీవి గల్లా,  సందీప్ ఎల్లంపల్లి, హేమ కానూరు  పాల్గొన్నారు.

5G in America: విమాన ప్రయాణికులకు 5జీ తిప్పలు

పలు సర్వీసుల రద్దుతో ఇక్కట్లు



న్యూయార్క్‌: అమెరికా విమానాశ్రయాల్లో టెలికాం సంస్థలు బుధవారం నుంచి అందుబాటులోకి తీసుకురాదలచిన కొత్త 5 జీ సేవల కారణంగా విమాన సర్వీసులకు అంతరాయం కలుగుతుందన్న ఆందోళనతో పలు విమానాలు రద్దయ్యాయి. కొన్ని విమానాల రాకపోకలను నిర్ణీత దూరాలకు పరిమితం చేశారు. దీంతో ప్రణాళికలు అస్తవ్యస్తమై వేలాది ప్రయాణికులు ఇబ్బందులు పడ్డారు. చాలామంది ఎక్కడికక్కడే చిక్కుకుపోయారు. వీరిలో భారత ప్రయాణికులు కూడా  ఉన్నారు. ఎయిర్‌ ఇండియాతోపాటు ఇంకా పలు అంతర్జాతీయ విమాన సంస్థలు అమెరికాకు వెళ్లే విమానాలను రద్దు చేస్తున్నట్లు ప్రకటించాయి. కొత్త 5 జీ ఫోను నుంచి వెలువడే సంకేతాలతో విమానాల్లోని నేవిగేషన్‌ వ్యవస్థలకు అంతరాయాలు ఉంటాయని ముందు జాగ్రత్తగా విమానాలు నిలిపివేశారు. ‘5జీ ఫోను సిగ్నళ్లతో విమానంలోని రేడియో ఆల్టీమీటర్‌ (ఎత్తును కొలిచే మాపకం) ప్రభావితమై ఇంజినులోని బ్రేకింగు వ్యవస్థ ల్యాండింగ్‌ మోడ్‌ను దెబ్బతీస్తుంది. ఫలితంగా విమానం రన్‌వేపైన ఆగడం కష్టమవుతుంది’ అని అమెరికాలోని విమానయాన నియంత్రణ సంస్థ ‘ఫెడరల్‌ ఏవియేషన్‌ అడ్మినిస్ట్రేషన్‌’ (ఎఫ్‌ఏఏ) జనవరి 14న ఓ ప్రకటన విడుదల చేసింది. ఈ నేపథ్యంలో ఎయిర్‌ ఇండియా 8 విమాన సర్వీసులు రద్దు చేసింది. దిల్లీ నుంచి వాషింగ్టన్‌కు మాత్రం యథావిధిగా సర్వీసులు నడుస్తున్నాయి. తదుపరి నోటీసులు వచ్చేవరకు విమానాల రద్దు కొనసాగుతుందని ఎమిరేట్స్‌ పేర్కొంది.

కొన్నిచోట్ల 5జీ సేవల వాయిదా

మరోవైపు.. ఎయిర్‌లైన్ల ఆందోళనలతో బైడెన్‌ సర్కారు చేపట్టిన చర్యల నేపథ్యంలో కొన్ని విమానాశ్రయాల వద్ద 5జీ సేవల ప్రారంభాన్ని వాయిదా వేస్తున్నట్లు టెలికాం సంస్థలు ఏటీ అండ్‌ టీ, వెరిజాన్‌ ప్రకటించాయి. కొన్ని ఎయిర్‌పోర్టుల రన్‌వేలకు సమీపంలో 5జీ సెల్‌టవర్లను ఏర్పాటు చేయబోమని ఏటీ అండ్‌ టీ తెలిపింది. విమానాశ్రయాల చుట్టూ 5జీ సేవలను పరిమితంగానే అందుబాటులోకి తెస్తామని వెరిజాన్‌ పేర్కొంది. తమ సాంకేతికత విమాన వ్యవస్థపై ఎలాంటి ప్రభావం చూపబోదని రెండు టెలికాం సంస్థలు పేర్కొన్నాయి. అనేక దేశాల్లో దీన్ని సురక్షితంగా వినియోగిస్తున్నట్లు స్పష్టం చేశాయి. 90 శాతం టవర్లను ప్రణాళిక ప్రకారం ఏర్పాటు చేసుకోవచ్చని అమెరికా  అధ్యక్షుడు జో బైడెన్‌ పేర్కొన్నారు.

ప్రయాణికుల ఆవేదన

‘నాలుగేళ్ల తర్వాత నేను ఇండియాకు వెళ్తున్నా. కరోనా వల్ల రెండేళ్లు ఇంటికి వెళ్లలేకపోయా. ఇప్పుడు కొత్త సమస్య వచ్చిపడింది. న్యూయార్క్‌ నుంచి వాషింగ్టన్‌కు ట్రైను ద్వారా వెళ్తా. అక్కడి నుంచి టికెటు దొరికితే ఇంటికి వెళ్లేందుకు ప్రయత్నిస్తా’ అని న్యూయార్క్‌లో ఉండే భారతీయుడు జయంత్‌ రాజా తెలిపారు. దాదాపు అయిదేళ్ల తర్వాత తల్లిదండ్రులను కలుస్తున్నానని ఎంతో ఆరాటపడ్డానని ముంబయి ప్రయాణికురాలు ప్రియాంకా సేథ్‌ అన్నారు.   

భారత రాయబారి తరణ్‌జిత్‌ సింగ్ సంధు డాలస్ పర్యటన విజయవంతం



డాలస్: సర్దార్ వల్లభ్‌బాయి పటేల్ జయంతిని జాతీయ సమైక్యతా దినోత్సవంగా ప్రపంచ వ్యాప్తంగా ఉన్న భారతీయులు జరుపుకోవడం చాలా సంతోషంగా ఉందని అమెరికాలో భారత రాయబారి తరణ్‌జిత్‌ సింగ్‌ సింధు అన్నారు. ఇండియన్ అమెరికన్ ఫ్రెండ్‌షిప్‌ కౌన్సిల్ (ఐఏఎఫ్‌సీ), ఇండియా అసోసియేషన్ అఫ్ నార్త్ టెక్సాస్ (ఐఏఎన్‌టీ) ఆధ్వర్యంలో ఏర్పాటు చేసిన సమావేశానికి అమెరికాలో భారత రాయబారి తరణ్‌జిత్‌ సింగ్‌ సంధు ముఖ్య అతిథిగా హాజరయ్యారు. ఈ కార్యక్రమంలో భారత కాన్సులేట్ జనరల్‌ అసీం మహాజన్ ప్రత్యేక అతిథిగా పాల్గొన్నారు. సుమారు 50 భారతీయ సంఘాల నుంచి 200కు పైగా నాయకులు సమావేశానికి హాజయ్యారు. ఐఏఎన్‌టీ అధ్యక్షుడు డాక్టర్‌ ప్రసాద్ తోటకూర భారత దేశ రాయబారి తరణ్‌జిత్‌ సింగ్‌ సంధును, ఐఏఎన్‌టీ అధ్యక్షుడు శైలేష్ షా కాన్సులేట్‌ జనరల్‌ అసీం మహాజన్‌ను సమావేశానికి పరిచయం చేశారు. 



ఈ సందర్భంగా భారత రాయబారి తరణ్‌జిత్‌ సింగ్‌ సంధు మాట్లాడుతూ.. డాలస్ అమెరికాలోనే అతి వేగంగా అభివృద్ధి చెందుతున్న నగరమన్నారు. టెక్సాస్ రాష్ట్రంలో అనేక మంది ప్రవాస భారతీయులు వివిధ రంగాలలో రాణిస్తున్నారని కొనియాడారు. అమెరికా-ఇండియా మధ్య సత్సంబంధాలు, వాణిజ్య అభివృద్ధికి టెక్సాస్ గవర్నర్ గ్రెగ్ అబోట్ ఇతోధికంగా కృషి చేస్తున్నారని పేర్కొన్నారు. సర్దార్ వల్లభ్‌బాయి పటేల్ జయంతిని జాతీయ సమైక్యతా దినోత్సవంగా ప్రపంచ వ్యాప్తంగా ఉన్న భారతీయులు జరుపుకోవడం చాలా సంతోషంగా ఉందన్నారు. భారత కాన్సులేట్‌ జనరల్‌ అసీం మహాజన్‌ మాట్లాడుతూ.. డాలస్ పరిసర ప్రాంతాలలో ఉన్న ప్రవాస భారతీయులకు అవసరమైన సేవలందించేందుకు ఎల్లప్పుడూ తాము సిద్ధంగా ఉన్నామని పేర్కొన్నారు. 



సమావేశం అనంతరం మహాత్మా గాంధీ మెమోరియల్‌ ప్లాజాను తరణ్‌జిత్‌ సింగ్‌ సంధు, అసీం మహాజన్‌ సందర్శించారు. గాంధీజీ విగ్రహం వద్ద నివాళులర్పించారు. ఇంత పెద్ద విగ్రహం నిర్మాణం చేసిన మహాత్మా గాంధీ మెమోరియల్ ఛైర్మన్ డాక్టర్‌ ప్రసాద్ తోటకూర, బోర్డు సభ్యులను, ఇర్వింగ్ పట్టణ అధికారులను వారు అభినందించారు. ఈ సందర్భంగా డాక్టర్‌ ప్రసాద్ తోటకూర, బోర్డు సభ్యులు తరణ్‌జిత్‌ సింగ్‌ సంధును సన్మానించి జ్ఞాపికను బహుకరించారు. శైలేష్ షా తదితరులు అసీం మహాజన్‌ను సన్మానించారు. 







Karthikeya 2: నిఖిల్‌కు న్యూజెర్సీ ఎడిసన్‌ మేయర్‌ అభినందన



న్యూజెర్సీ: అమెరికాలోని న్యూజెర్సీ ఎడిసన్‌ మేయర్‌ సామ్‌ జోషి (Sam Joshi).. టాలీవుడ్‌ హీరో నిఖిల్‌ సిద్ధార్థ (Nikhil Siddhartha)ను అభినందించారు. తమ కార్యాలయం తరఫున నిఖిల్‌కు ప్రశంసా పత్రాన్ని అందించారు. దీన్ని గౌరవంగా భావిస్తున్నానంటూ సోషల్‌ మీడియా వేదికగా ఆనందం వ్యక్తం చేశారు నిఖిల్‌. ఈయన హీరోగా తెరకెక్కిన ‘కార్తికేయ 2’ ఇటీవల విడుదలై మంచి విజయం అందుకున్న సంగతి తెలిసిందే. ఓవర్సీస్‌ ప్రేక్షకులూ ఈ చిత్రాన్ని ఆదరించారు. యునైటెడ్‌ స్టేట్స్‌లో ఈ సినిమా ఘన విజయం సాధించటంతో నిఖిల్‌ను మేయర్‌ తన కార్యాలయానికి ఆహ్వానించి, అభినందించారు. నిఖిల్‌ ప్రతిభకు గుర్తింపుగా పత్రాన్ని ఇచ్చినట్టు జోషి పేర్కొన్నారు.



శ్రీకృష్ణ కంకణ రహస్యం, ద్వారకా నగర ప్రాముఖ్యత నేపథ్యంలో రూపుదిద్దుకుంది ‘కార్తికేయ 2’. చందు మొండేటి దర్శకత్వం వహించిన ఈ సినిమాలో నిఖిల్‌ డాక్టర్‌గా కనిపించి అలరించారు. సుమారు రూ. 120 కోట్లు వసూళ్లు సాధించిన ఈ చిత్రం ఓటీటీ ‘జీ 5’లో స్ట్రీమింగ్‌ అవుతోంది. ఈ సినిమా విడుదలైన రోజు నుంచే సగటు ప్రేక్షకులతోపాటు అమితాబ్‌ బచ్చన్‌, పవన్‌ కల్యాణ్‌లాంటి సినీ ప్రముఖుల ప్రశంసలు అందుకుంది.

సింగపూర్‌లో ‘తెలుగుబడి’ ఉత్సవం



సింగపూర్‌: సింగపూర్‌ తెలుగు సమాజం తెలుగు బాలబాలికలకు గత 12 సంవత్సరాలుగా లాభాపేక్ష లేకుండా, సేవాదృక్పథంతో నిర్వరామంగా తరగతులను నిర్వహిస్తోంది. సిలికానాంధ్ర విశ్వి విద్యాలయం పాఠ్య ప్రణాళికలో సాగే ఈ తరగుతులను కొవిడ్ సమయంలోనూ జూమ్‌ ద్వారా నిర్వహించారు. 2021-22 విద్యా సంవత్సరానికి గత మేనెలలో పరీక్షలు నిర్వహించగా జులై 17న ఫలితాలను ప్రకటించి ప్రశంసాపత్రాలను అందించారు. సుమారు 50 విద్యార్థులు, వారి తల్లిదండ్రులు హాజరయ్యారు. కార్యక్రమానికి స్వాతి కురిచేటి వ్యాఖ్యాతగా వ్యవహరించారు. వివిధ సాంస్కృతిక కార్యక్రమాలు అందరినీ అలరించాయి. 




సింగపూర్‌ తెలుగు సమాజం అధ్యక్షుడు కోటిరెడ్డి మాట్లాడుతూ.. సంస్కృతి సంప్రదాయాలు పదికాలాలు నిలవాలంటే భాషే ప్రధానమన్నారు. మాతృదేశానికి దూరంగా ఉండటంతోపాటు ఆంగ్లమాధ్యమంగా ఉన్న ఈ రోజుల్లో  మన ‘తెలుగు బడి’ పిల్లలు మాత్రమే కుటుంబసభ్యులతో మనస్ఫూర్తిగా తెలుగులో మాట్లాడుతున్నారని చెబుతున్నప్పుడు ఎంతో ఆనందం వేసిందని పేర్కొన్నారు. వచ్చే విద్యా సంవత్సర ప్రణాళికను తెలుగు బడి కార్యనిర్వహణాధికారి, తెలుగు సమాజం కోశాధికారి మల్లికార్జున రావు పాలెపు వివరించారు. ఈ కార్యక్రమంలో తెలుగుబడి ఉపాధ్యాయులు కాయల రాఘవేంద్ర, కొణిజేటి శ్రీలక్ష్మి, దొంతు కిరణ్, ఆలపాటి రాఘవ, కనగాల సౌందర్య, వల్లభజోస్యుల రంగనాధ్, ముల్పూరి ప్రతిమలను సింగపూర్ తెలుగు సమాజం కార్యవర్గం ఘనంగా సన్మానించి కృతజ్ఞతలు తెలియజేసింది. 





California: ఉత్తర కాలిఫోర్నియాలో భారీ కార్చిచ్చు

లక్షలాది ఎకరాల్లో అటవీ సంపద దగ్ధం
108 ఏళ్లలో ఇదే అత్యంత తీవ్రం



కాలిఫోర్నియా: అమెరికాలోని ఉత్తర కాలిఫోర్నియాలో కార్చిచ్చు లక్షలాది ఎకరాల్లో అటవీ సంపదను దహించివేస్తోంది. భీకరమైన వేడుగాలులకు డెత్‌వాలీ జాతీయ పార్క్‌ పరిసరాల్లో ఉష్ణోగ్రతలు 54 డిగ్రీ సెల్సియస్‌కు చేరినట్లు అధికారులు తెలిపారు. 1913 తర్వాత తొలిసారి భారీ స్థాయిలో కార్చిచ్చు చెలరేగడం వల్ల బ్యాక్‌వర్త్‌ కాంప్లెక్స్‌ రిజియన్‌లోని అటవీ ప్రాంతంలో దాదాపు 72 కిలోమీటర్ల పరిధిలో వృక్ష సంపద ఆహుతైనట్లు అధికారులు పేర్కొన్నారు. ఓరెగాన్‌లో 311 చదరపు కిలోమీటర్ల విస్తీర్ణంలో అటవీ ప్రాంతం కాలిబూడిదైనట్లు తెలిపిన అధికారులు.. వాషింగ్టన్‌కు ఆగ్నేయ దిశలో 155 చదరపు కిలోమీటర్ల పరిధిలో వృక్ష సంపద కాలిపోయినట్లు వివరించారు. నెవడా అటవీప్రాంతంలో పెద్దఎత్తున మంటలు వ్యాపిస్తున్నట్లు పేర్కొన్నారు. 

కాలిఫోర్నియాలోని ఉత్తర పర్వత ప్రాంతాల్లోని నివాస గృహాలు కార్చిచ్చు మంటలు, వేడిగాలులకు పెద్దఎత్తున ప్రభావితమైనట్లు వివరించారు. కార్చిచ్చుకు తోడు పెద్దఎత్తున వేడి గాలుల కారణంగా పలు ప్రాంతాల్లో ఉష్ణోగ్రతలు ఒక్కసారిగా పెరిగాయి. ముందుజాగ్రత్త చర్యగా అటవీ ప్రాంతానికి 518 చదరపు మైళ్ల పరిధిలోని ప్రజలకు అధికారులు ప్రమాద హెచ్చరికలు జారీ చేశారు. ఉత్తర కాలిఫోర్నియాలో వేలాది మంది ప్రజలు తమ నివాసాలను ఖాళీ చేయడానికి సిద్ధంగా ఉండాలన్నారు. కొన్ని ప్రభావిత ప్రాంతాల్లోని ప్రజలను సురక్షిత ప్రాంతాలకు తరలిస్తున్నారు. కాలిఫోర్నియా ఈశాన్య ప్రాంతంలో 100 అడుగుల ఎత్తుకు మంటలు ఎగసిపడుతున్నట్లు అటవీ అధికారి కాక్స్‌ తెలిపారు. వన్యజీవులు ఇతర ప్రాంతాలకు వలస వెళ్తున్నట్లు చెప్పారు. వాటిని సంరక్షించేందుకు 
అన్నిరకాల చర్యలు తీసుకున్నట్లు పేర్కొన్నారు.

12 వందల మంది సిబ్బంది..



కార్చిచ్చును అదుపులోకి తెచ్చేందుకు అమెరికా అగ్నిమాపక దళం తీవ్రంగా కృషి చేస్తోంది. దాదాపు 12 వంద ల మంది సిబ్బంది.. మంటలను నియంత్రిస్తున్నారు. వేడిగాలులను తట్టుకుంటూనే వేలాది అగ్నిమాపక యంత్రాలు మంటలతో పోరాడుతున్నాయి. కొన్ని చోట్ల విమానాల సాయంతో మంటలపై నీటిని కురిపిస్తున్నారు.

US: హెచ్‌-1బీ వీసాలపై అమెరికా కీలక నిర్ణయం.. ఆ నిబంధన సడలింపు కానీ..



వాషింగ్టన్‌: ఒమిక్రాన్‌ వేరియంట్‌తో కరోనా మహమ్మారి ఉద్ధృతి మళ్లీ పెరుగుతున్న నేపథ్యంలో వీసాల జారీపై అగ్రరాజ్యం అమెరికా కీలక నిర్ణయం తీసుకుంది. 2022 సంవత్సరానికి గానూ.. హెచ్‌-1బీ సహా పలు రకాల వీసాల కోసం దరఖాస్తు చేసుకునే అభ్యర్థులకు తాత్కాలికంగా వ్యక్తిగత ఇంటర్వ్యూలను రద్దు చేయాలని నిర్ణయించింది. ఈ మేరకు అమెరికా విదేశాంగ శాఖ వెల్లడించింది. 

నాన్‌ ఇమ్మిగ్రేంట్‌ వర్క్‌ వీసా హెచ్‌-1బీతో పాటు, హెచ్‌-3, హెచ్‌-4, ఎల్‌, ఓ, పీ, క్యూ వీసాల కోసం దరఖాస్తు చేసుకునే అభ్యర్థులకు ఈ అవకాశం ఇస్తున్నట్లు తెలిపింది. 2022, డిసెంబరు 31 వరకు తాత్కాలికంగా వ్యక్తిగత ఇంటర్వ్యూలను రద్దు చేస్తున్నట్లు అమెరికా విదేశాంగ శాఖ ఓ ప్రకటనలో తెలిపింది. అయితే దీనిపై తుది నిర్ణయం కాన్సులర్‌ అధికారులదే అని వెల్లడించింది. స్థానిక పరిస్థితులను బట్టి ఎంబసీ, కాన్సులేట్లకు అవసరమైతే వ్యక్తిగత ఇంటర్వ్యూలు పెట్టే అధికారాలు కల్పిస్తున్నట్లు తెలిపింది. అందువల్ల, దరఖాస్తుదారులు ఎప్పటికప్పుడు తమ సంబంధిత ఎంబసీ, కాన్సులేట్‌ వెబ్‌సైట్లను పరిశీలిస్తుండాలని సూచించింది. 

సాధారణంగా అమెరికాలో ఏ వీసాల జారీకైనా ఇదే తుది ప్రక్రియ. అభ్యర్థుల దరఖాస్తులను పరిశీలించిన అనంతరం అమెరికా కాన్సులేట్‌ సిబ్బంది దరఖాస్తుదారులను వ్యక్తిగతంగా ఇంటర్వ్యూ చేస్తారు. అందులో ఎంపికైతేనే వీసాలు జారీ అవుతాయి. అయితే ప్రస్తుతం కరోనా ఉద్ధృతి కొనసాగుతున్న నేపథ్యంలో 2022లో ఈ ఇంటర్వ్యూ విధానాన్ని తాత్కాలికంగా పక్కనబెట్టి, వీసాల జారీని మరింత సులభతరం చేయాలని అమెరికా సర్కారు భావిస్తోంది. ఈ నేపథ్యంలోనే హెచ్‌-1బీ వీసా సహా పలు రకాల వీసాల జారీలో వ్యక్తిగత ఇంటర్వ్యూలను రద్దు చేసే అవకాశాన్ని కాన్సులర్‌ అధికారులకు కల్పించినట్లు తెలిపింది. 

ఇప్పటివరకు ఏదైనా వీసా పొందిన వారు, వీసా మినహాయింపు ప్రోగ్రామ్‌లోని సభ్య దేశాల పౌరులు, ఎలక్ట్రానిక్‌ సిస్టమ్‌ ఫర్‌ ట్రావెల్‌ ఆథరైజేషన్‌ కింద గతంలో అమెరికా వెళ్లి వచ్చిన వారు.. ఇప్పుడు వీసాల కోసం దరఖాస్తు చేసుకుంటే వారికి వ్యక్తిగత ఇంటర్వ్యూలు రద్దు చేసే విచక్షణాధికారం కాన్సులేట్‌ అధికారులకు ఉంటుంది.

సీనియర్‌ నటుడు చలపతిరావు హఠాన్మరణం పట్ల ‘నాట్స్’ సంతాపం



ఇంటర్నెట్‌ డెస్క్‌: ప్రముఖ నటుడు కైకాల సత్యనారాయణ మృతిని మరవకముందే.. మరో సీనియర్‌ నటుడు చలపతిరావు హఠాన్మరణం తమను తీవ్ర దిగ్భ్రాంతికి గురి చేసిందని ఉత్తర అమెరికా తెలుగు సంఘం (నాట్స్) ఓ ప్రకటనలో పేర్కొంది. ప్రతినాయకుడిగా, సహాయనటుడిగా, హాస్యనటుడిగా వందల సినిమాల్లో నటించిన ఆయన ఏ పాత్ర వేసినా అందరి చేత శభాష్ అనిపించుకున్నారని నాట్స్ ఛైర్‌పర్సన్‌ అరుణ గంటి అన్నారు. తెలుగు సినిమాల్లో విలనిజంతో పాటు కామెడీ పండించడంలో కూడా చలపతిరావుది విలక్షణమైన శైలి అని నాట్స్ అధ్యక్షుడు బాపయ్య చౌదరి(బాపు) నూతి అన్నారు. చలపతిరావు కుటుంబానికి నాట్స్ సభ్యులు తమ ప్రగాఢ సానుభూతిని తెలిపారు.

Aruna Miller: హైదరాబాద్‌లో పుట్టి.. అమెరికాలోని మేరీలాండ్‌ లెఫ్టినెంట్‌ గవర్నర్‌గా ఎదిగి!



అన్నాపొలిస్‌‌: అగ్రరాజ్యం అమెరికా(America)లో భారత సంతతి మహిళకు అరుదైన గౌరవం దక్కింది. గతేడాది నవంబర్‌లో అమెరికాలో జరిగిన మధ్యంతర ఎన్నికల్లో విజయం సాధించిన అరుణా మిల్లర్‌(Aruna miller) మేరీలాండ్‌ లెఫ్టినెంట్‌ గవర్నర్‌(Maryland Lieutenant Governor)గా బుధవారం ప్రమాణస్వీకారం చేశారు. హైదరాబాద్‌లో పుట్టిన అరుణా మిల్లర్‌ అమెరికాలోని మేరీలాండ్‌ లెఫ్టినెంట్‌ గవర్నర్‌గా ఎన్నికైన తొలి ఇండో అమెరికన్‌గా చరిత్ర సృష్టించారు. అరుణ డెమొక్రాట్ల తరఫున  పోటీ చేసి విజయం సాధించారు. ఈ ఎన్నికల్లో ప్రత్యర్థి రిపబ్లికన్‌ పార్టీకి చెందిన వారు కూడా  ఆమెకు మద్దతివ్వడం విశేషం. మరోవైపు, మేరీలాండ్‌ గవర్నర్‌గా విజయం సాధించిన వెస్‌ మూర్‌ సైతం బుధవారమే ప్రమాణస్వీకారం చేశారు. అమెరికా చరిత్రలో గవర్నర్‌గా ఎన్నికైన మూడో నల్ల జాతీయ వ్యక్తి ఆయనే. వెస్‌ మూర్‌, అరుణ మిల్లర్‌ తరఫున అమెరికా అధ్యక్షుడు జో బైడెన్‌, ఉపాధ్యక్షురాలు కమలా హ్యారిస్‌ విస్తృతంగా ప్రచారం చేసిన విషయం తెలిసిందే. అయితే, మన తెలుగు మహిళ అరుణా మిల్లర్‌ మేరీలాండ్‌లో 2010 నుంచి 2018 వరకు ప్రతినిధుల సభకు ఎన్నికై సేవలందించారు.



చిన్నప్పుడే విదేశాలకు వెళ్లినా హిందూ మూలాల్ని మరిచిపోని 58 ఏళ్ల అరుణా మిల్లర్‌ బుధవారం  ప్రమాణస్వీకారం సందర్భంగా చేతిలో భగవద్గీత పట్టుకున్నారు. గతంలో భారత్‌ నుంచి తన కుటుంబం అమెరికాకు వలస వెళ్లినప్పటి జ్ఞాపకాలను పంచుకున్నారు. అక్కడి పాఠశాలలో మొదటి రోజు తనకు ఎదురైన అనుభవాన్ని వెల్లడించారు. ‘‘ఇక్కడ ఫిట్‌ కావాలనుకున్నా. కెఫ్టెరియాకు వెళ్లినప్పుడు ముందుగా ఓ ప్లాన్‌ వేసుకున్నా. అందరూ ఏం చేస్తున్నారో నేనూ అలాగే చేయాలని. తొలిసారి నేను అమెరికన్‌ ఫుడ్‌ తీసుకున్నా. నా జీవితంలో కోల్డ్‌ మిల్క్‌ తాగడం అదే తొలిసారి. చాలా బాగా అనిపించింది. అంతా ఓకే అనుకున్నా. తోటి విద్యార్థులందరితో కలిసి సరదాగా ఉన్నా. ఇప్పుడు వాళ్లంతా నా స్నేహితులే. ఆ తర్వాత తరగతి గదికి నడుచుకుంటూ వెళ్లి డెస్క్‌ మొత్తం వాంతి చేసుకున్నా. చాలా సిగ్గుగా అనిపించింది’’ అని అరుణా మిల్లర్‌ తన స్కూల్‌ తొలిరోజు అనుభవాన్ని పంచుకున్నారు.



అరుణా మిల్లర్‌ సొంతూరు ఆంధ్రప్రదేశ్‌లోని కృష్ణా జిల్లా పెదపారుపూడి మండలం వెంట్రప్రగడ.  58ఏళ్ల అరుణా మిల్లర్‌ హైదరాబాద్‌లో జన్మించారు. ఆమెకు ఏడేళ్ల వయసున్నప్పుడు అరుణ తండ్రి కాట్రగడ్డ వెంకటరామారావు ఉద్యోగ రీత్యా 1972లో అమెరికాకు వలస వెళ్లి అక్కడే స్థిరపడ్డారు. వెంకటరామారావుకు అరుణ రెండో సంతానం. ఆమె విద్యాభ్యాసమంతా అక్కడే సాగింది. మిస్సోరి యూనివర్సిటీ ఆఫ్‌ సైన్స్‌ అండ్‌ టెక్నాలజీలో ఇంజినీరింగ్‌ పూర్తిచేసిన అరుణా మిల్లర్‌.. ట్రాన్స్‌పోర్టేషన్‌ ఇంజినీరింగ్‌లో నిపుణురాలు. 1990లో డేవిడ్‌ మిల్లర్‌తో అరుణ వివాహమైంది. వీరికి ముగ్గురు పిల్లలు. అరుణ డెమొక్రటిక్‌ పార్టీ సభ్యురాలిగా చాలాకాలం నుంచి కొనసాగుతున్నారు. అంచెలంచెలుగా ఎదిగి లెఫ్ట్‌నెంట్‌ గవర్నర్‌ స్థాయికి ఎదిగారు. ఇప్పటికీ సొంతూరికి ఏడాదికోసారైనా వస్తుంటారని ఆమె బంధువులు తెలిపారు.

US Green card: అమెరికాలో ఏడేళ్లుంటే గ్రీన్‌కార్డు!

 పాత నిబంధనల్ని మార్చేలా సెనేట్‌లో కీలక బిల్లు

ఆమోదం లభిస్తే భారతీయులకు భారీ ఉపశమనం



వాషింగ్టన్‌: అమెరికాలో శాశ్వత నివాసం హోదా కోసం చాలా కాలంగా నిరీక్షిస్తున్న వారికి శుభవార్త. గ్రీన్‌కార్డులకు సంబంధించిన కీలక బిల్లును అమెరికా చట్టసభలో డెమోక్రటిక్‌ పార్టీ సెనేటర్లు ప్రవేశపెట్టారు. ఈ బిల్లు ఆమోదం పొందితే డ్రీమర్లు, హెచ్‌-1బీ, దీర్ఘకాల వీసాలపై అమెరికాలో ఉంటున్న భారతీయులకు భారీ ఊరట లభిస్తుంది. కనీసం ఏడేళ్లుగా ఆ దేశంలో నివసిస్తున్న వలసదారులు శాశ్వత నివాస హోదా పొందటానికి అర్హులవుతారు. ఈ బిల్లును సెనేటర్‌ అలెక్స్‌ పాడిల్లా సభలో ప్రవేశపెట్టగా.. ఎలిజిబెత్‌ వారెన్‌, బెన్‌ రే లుజన్‌, డిక్‌ డర్బిన్‌ బలపరిచారు.  వలసదారులు కనీసం ఏడేళ్లు అమెరికాలో నివసిస్తే.. గ్రీన్‌కార్డు జారీ చేయాలని ఈ బిల్లులో సెనేటర్లు ప్రతిపాదించారు. ‘పాత ఇమిగ్రేషన్‌ విధానం ద్వారా లక్షల మంది వలసదారులు నష్టపోయారు. వీరందరూ దశాబ్దాలుగా అమెరికాలో నివసిస్తూ దేశం కోసం పనిచేస్తున్నారు. దేశ అభివృద్ధిలో సహకరిస్తున్నారు. అయినా వారికి స్వేచ్ఛగా యూఎస్‌లో జీవించే హక్కును కల్పించకపోవడం వల్ల దేశం కూడా నష్టపోతోంది. వీరందరికీ గ్రీన్‌కార్డులు మంజూరు చేస్తే మరింత మంది వలసదారులు చట్టబద్ధమైన నివాస హక్కు కోసం దరఖాస్తు చేసుకోవడానికి వీలవుతుంది. అందుకే బిల్లును ప్రవేశపెట్టామ’ని సెనేటర్‌ అలెక్స్‌ పాడిల్లా తెలిపారు.  గ్రీన్‌కార్డు పొందిన వారు అమెరికాలో శాశ్వతంగా నివాసం ఉండవచ్చు. హెచ్‌-1బీ వీసాలపై ఆ దేశానికి వచ్చిన వారు గ్రీన్‌కార్డు కోసం ఏళ్ల తరబడి వేచి చూడాల్సిన పరిస్థితి నెలకొంది. తాజా బిల్లు ఆమోదం పొందితే వలసదారుల గ్రీన్‌కార్డు కష్టాలు తీరిపోతాయి.



వచ్చే నెల రెండో వారంలో ఎఫ్‌-1 వీసా స్లాట్లు

 అమెరికా మినిస్టర్‌  కాన్సులర్‌ డాన్‌ హెఫ్లిన్‌

‘విద్యార్థి వీసాల కోసం అమెరికా ద్వారాలు తెరుస్తోంది. వచ్చే స్ప్రింగ్‌ సీజనులో అమెరికా విద్యాసంస్థలలో చేరేవారి కోసం రెండు దశల్లో భారీగా ఎఫ్‌-1 వీసా స్లాట్లను అందుబాటులోకి తీసుకువస్తాం. అక్టోబరు రెండో వారంలో కొన్ని, నవంబరు రెండో వారంలో మరికొన్ని అందుబాటులోకి వస్తాయి. రోజూ క్రమం తప్పకుండా వెబ్‌సైట్‌ను పరిశీలించండి. కానీ రోజు మొత్తంలో రెండు మూడు సార్లకు మించి చూస్తే మీ అకౌంట్‌ బ్లాక్‌ అయ్యే ప్రమాదం ఉంది జాగ్రత్త’ అని భారత్‌లోని అమెరికా రాయబార కార్యాలయంలో మినిస్టర్‌ కాన్సులర్‌ డాన్‌ హెఫ్లిన్‌ ఫేస్‌బుక్‌ ద్వారా గురువారం ప్రకటించారు. ‘ఒక దఫా తిరస్కరించిన విద్యార్థి వీసా దరఖాస్తులను గత సీజనులో నియంత్రించాం. చివరి దశలో వారి దరఖాస్తులనూ అనుమతించాం. ఈ దఫా కూడా అదే విధానాన్ని అమలు చేస్తాం. కరోనాతో వీసా జారీలో ఇబ్బందులొచ్చాయి. భారత్‌లో మా కార్యాలయాలు ప్రస్తుతం 70 శాతం సిబ్బందితో పనిచేస్తున్నాయి. రెండు దేశాల విదేశాంగ శాఖ మంత్రుల చర్చల తరువాత అదనపు సిబ్బందిని భారత్‌కు పంపేందుకు అమెరికా చర్యలు తీసుకుంటోంది’ అని హెఫ్లిన్‌ తెలిపారు. ‘హెచ్‌, ఎల్‌ విభాగాల్లో వచ్చే నెల లక్ష వీసా స్లాట్లు విడుదల చేస్తున్నాం. ప్రస్తుత పరిస్థితుల్లో అన్ని దరఖాస్తులనూ అనుమతించలేం. ఉన్నతస్థాయి కార్యనిర్వాహక అధికారులు, అత్యవసర వైద్యం అవసరమైన వారు, అమెరికా కంపెనీలతో కీలక వ్యాపారం నిర్వహిస్తున్నవారు.. ఇలా పరిమిత సంఖ్యలో వీసా ఇంటర్వ్యూలను వేగవంతం చేసేందుకు అవకాశం ఉంది. ఎవరెవరు అర్హులన్న సమాచారం వెబ్‌సైట్‌లో ఉంది’ అని డాన్‌ హెఫ్లిన్‌ వివరించారు. 

Rishi Sunak: బ్రిటన్‌ ప్రధాని రేసులో పుంజుకున్న సునాక్‌



లండన్‌: బ్రిటన్‌ ప్రధాని పదవికి పోటీ పడుతున్న భారత సంతతి నేత, మాజీ ఆర్థికమంత్రి రిషి సునాక్‌ పుంజుకున్నారు. కన్జర్వేటివ్‌ పార్టీ సభ్యులకు గతవారం నిర్వహించిన పోల్‌లో తన ప్రత్యర్థి, విదేశాంగ మంత్రి లిజ్‌ ట్రస్‌తో ఉన్న అంతరాన్ని గణనీయంగా తగ్గించుకోగలిగారు. ప్రస్తుతం ఇద్దరు నేతల మధ్య కేవలం 5 శాతం మాత్రమే తేడా ఉంది. ఇటలీకి చెందిన ప్రజా వ్యవహారాల కంపెనీ టెక్నీ.. గతవారం 807 మంది కన్జర్వేటివ్‌ సభ్యులను సర్వే చేసింది. అందులో రిషి సునాక్‌కు 43% మంది, లిజ్‌ ట్రస్‌కు 48% మంది మద్దతు పలికారు. 9% మంది మాత్రం ఏ విషయాన్నీ వెల్లడించలేదు. మరోవైపు, గతవారం బ్రిటిష్‌ అంతర్జాతీయ మార్కెట్‌ పరిశోధన సంస్థ ‘యూగవ్‌’ నిర్వహించిన సర్వేలో లిజ్‌ ట్రస్‌కు 62% మంది నుంచి మద్దతు లభించగా, రిషికి 38% మంది మద్దతిచ్చారు. ఇద్దరి మధ్య వ్యత్యాసం  24% కనిపించింది. ఇప్పుడు అది అయిదుకు తగ్గడం సునాక్‌కు ఊరటనిచ్చే అంశమే. 

కువైట్‌లో ఘనంగా చంద్రబాబు జన్మదిన వేడుకలు



ఇంటర్నెట్‌డెస్క్‌: తెలుగుదేశం పార్టీ అధినేత, ఏపీ మాజీ ముఖ్యమంత్రి చంద్రబాబు జన్మదిన వేడుకలు కువైట్‌లో ఘనంగా జరిగాయి. ఎన్‌ఆర్‌ తెదేపా కువైట్‌ ఆధ్వర్యంలో ఏప్రిల్‌ 20న ఒమరియా గార్డెన్‌లో చంద్రబాబు 72వ జన్మదిన వేడుకలను నిర్వహించారు. కుటుంబ సభ్యులతో కలసి కోకు కోసి వేడుకలు చేశారు. ఈ సందర్భంగా పలువురు నాయకులు మాట్లాడారు. ఈ కార్యక్రమాన్ని విజయవంతం చేసిన ప్రతి ఒక్కరికి సీనియర్ నాయకులు బలరాం నాయుడు, ఎన్‌ఆర్‌ఐ తెదేపా కువైట్‌ అధ్యక్షులు నాగేంద్ర బాబు అక్కిలి ధన్యవాదాలు తెలిపారు. 





గల్ఫ్‌ తెలుగు సంఘాల ఆధ్వర్యంలో భారత స్వాతంత్ర్య వేడుకలు



కువైట్‌: గల్ఫ్‌లోని తెలుగు సంఘాల సమాఖ్య ఆధ్వర్యంలో భారత 75వ స్వాతంత్ర్య వేడుకలు ఘనంగా నిర్వహించారు. ఆజాదీకా అమృత్‌ మహోత్సవ్‌ పేరుతో ఈ ఏడాది స్వాతంత్ర్య దినోత్సవం జరుపుకోవాలంటూ ప్రధాని మోదీ ఇచ్చిన పిలుపు మేరకు తెలుగు సంఘాల ఐక్యవేదిక-కువైట్‌ ఆధ్వర్యంలో గల్ఫ్‌దేశాల్లోని 8 సంఘాలు వర్చువల్‌గా వేడుకల్లో పాల్గొన్నాయి. ఈ కార్యక్రమానికి ముఖ్యఅతిథిగా కువైట్‌లో భారత రాయబారి సీబీ జార్జి, ప్రత్యేక అతిథిగా శ్రీకాకుళం ఎంపీ కింజరాపు రామ్మోహన్‌నాయుడు,  గౌరవ అతిథిగా తానా అధ్యక్షుడు లావు అంజయ్య చౌదరి హాజరై ప్రపంచ వ్యాప్తంగా ఉన్న భారతీయులకు స్వాతంత్ర్య దినోత్సవ శుభాకాంక్షలు తెలిపారు.



ఈ సందర్భంగా దేశభక్తి నేపథ్యంతో నిర్వహించిన సాంస్కృతిక కార్యక్రమాలు ఆకట్టుకున్నాయి. వ్యాఖ్యాత వెంకప్ప భాగవతులు కార్యక్రమాన్ని వినోదభరితంగా నడిపించారు. అనంతరం తెలుగు సంఘాల ఐక్య వేదిక-కువైట్‌ అధ్యక్షుడు కుదరవల్లి సుధాకరరావు మాట్లాడుతూ గల్ఫ్‌ దేశాల్లోని తెలుగు సంఘాలు ఈ విధంగా స్వాతంత్ర్య వేడుకలు నిర్వహించుకోవడం ఆనందంగా ఉందన్నారు. ఈ కార్యక్రమంలో తెలుగు కళా సమితి- బహ్రెయిన్‌, తెలుగు కళా సమితి- ఒమన్‌, ఆంధ్ర కళా వేదిక- ఖతార్‌, సౌదీ తెలుగు అసోసియేషన్‌- సౌదీ అరేబియా, తెలుగు కళా స్రవంతి- అబుదాబి, తెలుగు తరంగిణి- రస్‌ అల్‌ ఖైమా, ఫుజైరా తెలుగు కుటుంబాలు- ఫుజైరా తదితర సంఘాల అధ్యక్షులు, కార్యవర్గ సభ్యులు పాల్గొన్నారు.











ఖతార్‌లో ఘనంగా ‘ఆంధ్ర కళా వేదిక’ సంక్రాంతి వేడుకలు



ఖతార్‌: తెలుగు రాష్ట్రాల్లోనే కాకుండా విదేశాల్లోని ప్రవాస భారతీయులూ సంక్రాంతి సంబరాల్ని ఎంతో ఘనంగా జరుపుకొన్నారు. ఈ వేడుకలను వైభవంగా నిర్వహిస్తూ మన దేశ సాంస్కృతిక వైభవాన్ని ప్రపంచానికి చాటి చెబుతున్నారు. ఖతార్‌లోని ‘ఆంధ్ర కళా వేదిక’ ఆధ్వర్యంలో సంక్రాంతి వేడుకలు ఘనంగా జరిగాయి. కొత్త కార్యవర్గం ‘వెంకప్ప భాగవతుల’ అధ్యక్షతన నిర్వహించిన సంక్రాంతి సంబరాల్లో ఇంటిల్లిపాది సంప్రదాయ వస్త్రధారణలో ఉత్సాహంగా పాల్గొన్నారు. కొవిడ్ నేపథ్యంలో మాస్కులు ధరిస్తూ వేడుకలను జరుపుకొన్నారు. ఇండియన్‌ కల్చరల్‌ సెంటర్‌లోని అశోకా హాలులో నిర్వహించిన ఈ వేడుకల్లో ఖతార్‌లో భారత రాయబారి డాక్టర్ దీపక్ మిత్తల్‌, మేడమ్ అంబాసిడర్ డాక్టర్ అల్పనా మిత్తల్‌తో పాటు ఐసీసీ సమన్వయ అధికారి జేవియర్ ధనరాజ్ తదితరులు పాల్గొని మహిళలు వేసిన రంగవల్లులను తిలకించారు. అలాగే గాలిపటాలను ఎగురవేసి, అందరికీ సంక్రాంతి శుభాకాంక్షలు చెప్పారు. రంగోలి మేళాలో విజేతలుగా నిలిచిన నీరజా రెడ్డి కందుల (తొలి స్థానం), కవితా మురళీ మురుగన్‌ (రెండో స్థానం), గాయత్రి మొగరాలా (మూడో స్థానం)లకు బహుమతులతో పాటు ప్రశంసా పత్రాలు అందజేశారు.


 

ఈ సందర్భంగా సాయంత్రం ఏర్పాటు చేసిన సాంస్కృతిక కార్యక్రమంలో ఐసీసీ అధ్యక్షుడు పీఎన్‌ బాబురాజన్, ప్రధాన కార్యదర్శి కృష్ణకుమార్, ఐసీసీ అడ్వైజరీ కౌన్సిల్ ఛైర్మన్ కేఎస్‌ ప్రసాద్, ఐసీబీఎఫ్‌ అధ్యక్షుడు జియాద్ ఉస్మాన్, రజనీ మూర్తితో పాటు మణికంఠన్, వినోద్ నాయర్, సుబ్రహ్మణ్య హెబ్బగులు, సబిత్ సాహిర్ సహా అనేకమంది ప్రముఖులు ,ఇతర తెలుగు సంఘాల ప్రతినిధులు పాల్గొన్నారు. ఆంధ్రకళా వేదిక కొత్త మేనేజ్‌మెంట్‌ బృందం ప్రమాణ స్వీకారం, సాంస్కృతిక కార్యక్రమాలు, గొబ్బిళ్ళ నాట్యాలు, హరిదాసు, గోదాదేవి అలంకరణలో పిల్లలకు భోగిపళ్లు, కార్యనిర్వాహక వర్గ కుటుంబాలు తయారు చేసిన రుచికరమైన తెలుగింటి వంటకాలు ప్రత్యేక ఆకర్షణగా నిలిచాయి. ఈ సంక్రాంతి సంబరాలకు శిరీషా రామ్, శ్రీసుధ వ్యాఖ్యాతలుగా వ్యవహరించగా.. ఆంధ్ర కళావేదిక ప్రధాన కార్యదర్శి విక్రమ్ సుఖవాసి ప్రారంభ సందేశం ఇచ్చారు. అధ్యక్షులు వెంకప్ప భాగవతుల ముగింపు సందేశ ధన్యవాదాలతో ఈ కార్యక్రమం ముగిసింది.

















MLC Election: వైకాపా కోటకు బీటలు.. పశ్చిమ రాయలసీమలో తెదేపా  ఘన విజయం



అనంతపురం: ఆంధ్రప్రదేశ్‌ శాసనమండలిలో మూడు పట్టభద్రుల స్థానాలకు జరిగిన ఎన్నికల్లో తెదేపా విజయదుందుబి మోగించింది. ఉత్తరాంధ్ర, తూర్పు రాయలసీమ ఎమ్మెల్సీ ఎన్నికల(MLC elections) ఫలితాలు నిన్న వెలువడగా.. పశ్చిమ రాయలసీమ (కడప-అనంతపురము-కర్నూలు) నియోజకవర్గం ఫలితం ఈరోజు రాత్రి వెల్లడైంది. వైకాపాకు కంచుకోటగా ఉన్న ఈ నియోజకవర్గంలో ప్రతి రౌండ్‌లోనూ తెదేపా(TDP), వైకాపా(YSRCP) బలపరిచిన అభ్యర్థుల మధ్య నువ్వా నేనా అన్నట్లుగా పోటీ కొనసాగింది. ద్వితీయ ప్రాధాన్యత ఓట్ల లెక్కింపు అనంతరం వైకాపా అభ్యర్థి వెన్నపూస రవీంద్రారెడ్డిపై 7,543 ఓట్ల ఆధిక్యంతో తెదేపా అభ్యర్థి భూమిరెడ్డి రామగోపాలరెడ్డి గెలుపొందారు. ఈ స్థానంలో మొత్తం 49మంది అభ్యర్థులు పోటీ పడ్డారు. 

మొదటి ప్రాధాన్యత ఓట్ల లెక్కింపులో ఏ అభ్యర్థికి సరైన మెజార్టీ దక్కకపోవడంతో..ఎలిమినేషన్ ప్రక్రియ అనంతరం 7,543 ఓట్ల తేడాతో భూమిరెడ్డి రామగోపాల్ రెడ్డి గెలిచినట్లు రిటర్నింగ్ అధికారి, జిల్లా కలెక్టర్ ఎస్.నాగలక్ష్మి ప్రకటించారు. ఎమ్మెల్సీ ఎన్నికల్లో  తెదేపా అభ్యర్థి భూమిరెడ్డి రామగోపాల్ రెడ్డికి 1,09,781 ఓట్లు రాగా, వైకాపా అభ్యర్థి వెన్నపూస రవీంద్రా రెడ్డికి 1,02,238 ఓట్లు వచ్చాయని తెలిపారు. అధికారికంగా ఎన్నికల కమిషన్ అనుమతి పొందిన తర్వాత భూమిరెడ్డి రామగోపాల్ రెడ్డి గెలుపుని అధికారికంగా ధ్రువీకరరిస్తామని రిటర్నింగ్ అధికారి తెలిపారు. మరో వైపు ఓట్ల లెక్కింపులో సిబ్బంది అక్రమాలకు పాల్పడ్డారని వైకాపా నేతలు ఆరోపించగా.. ఎన్నికల సిబ్బంది నిష్పక్షపాతంగా వ్యవహరించారని తెదేపా నేతలు పేర్కొన్నారు. గురువారం ఉదయం 8గంటలకు ప్రారంభమైన ఓట్ల లెక్కింపు శనివారం రాత్రి 8గంటల వరకు కొనసాగింది.

ఓట్ల లెక్కింపులో అక్రమాలు జరిగాయని వైకాపా అభ్యర్థి రవీంద్రారెడ్డి, వైకాపా మాజీ ఎమ్మెల్యే విశ్వేశ్వర్‌రెడ్డి ఆరోపించారు. రీ కౌంటింగ్‌ చేయాలని డిమాండ్‌ చేస్తూ కౌంటింగ్‌ కేంద్రంలో కింద కూర్చుని నిరసన తెలిపారు. దీంతో జిల్లా కలెక్టర్‌, ఎన్నికల అధికారి నాగలక్ష్మి జోక్యం చేసుకుని  కౌంటింగ్‌ కేంద్రంలో ఎలాంటి ఆందోళనలు చేయవద్దని సూచించారు. ఏమైనా అభ్యంతరాలు ఉంటే లిఖిత పూర్వకంగా ఫిర్యాదు చేయాలని వైకాపా అభ్యర్థికి సర్దిచెప్పారు. కలెక్టర్‌ జోక్యంతో వైకాపా అభ్యర్థి ఆందోళన విరమించారు. ద్వితీయ ప్రాధాన్యత ఓట్ల లెక్కింపు అనంతరం.. రిట్నరింగ్‌ అధికారి తుది ఫలితం వెల్లడించక ముందే రవీంద్రారెడ్డి, విశ్వేశ్వర్‌రెడ్డి, వైకాపా నేతలు కౌంటింగ్‌ కేంద్రం నుంచి వెళ్లి పోయారు.



పట్టభద్రుల ఎమ్మెల్సీ ఎన్నికల ఫలితాలు తెదేపా శ్రేణుల్లో జోష్‌ నింపాయి. పట్టభద్రుల 3 స్థానాలు తెదేపా కైవసం చేసుకోవడంతో రాష్ట్ర వ్యాప్తంగా సంబరాలు చేసుకున్నారు. కర్నూలు జిల్లా తెదేపా కార్యాలయం వద్ద తెదేపా శ్రేణులు బాణసంచా కాల్చి మిఠాయిలు పంచారు.  అనంతపురం జిల్లాల్లో మాజీ మంత్రులు పరిటాల సునీత, కాల్వ శ్రీనివాసులు, పల్లె రఘునాథరెడ్డి ఆధ్వర్యంలో తెదేపా శ్రేణులు సంబరాలు చేసుకున్నారు.

Batukamma Celebrations: యూఏఈలో ఘనంగా బతుకమ్మ వేడుకలు



అబుదాబి: యూఏఈ ఇండియన్ పీపుల్ ఫోరం తెలంగాణ కౌన్సిల్ అధ్యక్షుడు కుంబల మహేందర్ రెడ్డి  ఆధ్వర్యంలో అజ్మన్ మైత్రి  ఫామ్‌లో బతుకమ్మ వేడుకలను ఘనంగా నిర్వహించారు. తెలంగాణ ఓబీసీ ప్రధాన కార్యదర్శి శ్రీకాంత్‌ గౌడ్‌ ఈ కార్యక్రమానికి ముఖ్య అతిథిగా విచ్చేసి జ్యోతి ప్రజ్వలన చేశారు. అనంతరం మహిళలు, చిన్నారులు సంప్రదాయ దుస్తుల్లో బతుకమ్మ ఆడారు. యూఏఈలోని వివిధ ప్రాంతాల నుంచి వచ్చిన వారంతా ఒక చోట చేరి ఆహ్లాదంగా గడిపారు. ఆ తర్వాత బతుకమ్మ వేడుకల్లో పాల్గొన్న వారందరికీ నిర్వాహకులు బహుమతులు అందజేశారు. వేడుకలు పూర్తయిన తర్వాత బతుకమ్మలను నిమజ్జనం చేశారు. అందరూ కలిసి భోజనాలు చేశారు. ఈ కార్యక్రమంలో ఇండియన్ పీపుల్‌ ఫోరం సెంట్రల్ కమిటీ ప్రధాన కార్యదర్శి రంజిత్, ప్రదీప్, శివకుమార్, శరత్ గౌడ్, నవనీత్, అశోక్, హరీష్, దశరథన్ తదితరులు పాల్గొన్నారు.





అమెరికా బే ఏరియాలో ఘ‌నంగా భార‌త స్వాతంత్య్ర దినోత్స‌వ వేడుకలు

ప్ర‌త్యేక అతిథిగా హాజరైన క‌మ‌ల్ హాసన్ 



అమెరికా: భార‌త స్వాతంత్య్ర దినోత్సవ వేడుక‌లు పలుదేశాల్లో ఉన్న భార‌తీయులు ఘ‌నంగా నిర్వ‌హించుకున్నారు. జాతీయ జెండాను ఆవిష్క‌రించ‌డంతోపాటు స్వాతంత్య్ర సంగ్రామ ఘ‌ట్టాల‌ను మ‌న‌నం చేసుకుని, స్వాతంత్య్ర స‌మ‌ర‌యోధుల‌కు నివాళుల‌ర్పించారు. అగ్ర‌రాజ్యం అమెరికాలోని బే ఏరియాలోనూ భార‌త స్వాతంత్య్ర దినోత్స‌వ వేడుక‌ల‌ను ‘స్వ‌దేశ్‌’ పేరుతో ప్రవాసీలు నిర్వ‌హించారు. ‘ఆజాదీ కా అమృత్ మ‌హోత్స‌వ్‌’లో భాగంగా అసోసియేష‌న్ ఆఫ్ ఇండో అమెరిక‌న్స్‌(ఏఐఏ), బారీ 92.3 ఆధ్వ‌ర్యంలో జ‌రిగిన ఈ కార్య‌క్ర‌మానికి బే ఏరియాలోని 39 భారతీయ సంస్థ‌లు తమ స‌హ‌కారం అందించాయి.  ఈ కార్యక్రమానికి ప్రముఖ నటుడు క‌మ‌ల్‌హాసన్ ప్ర‌త్యేక అతిథిగా హాజ‌రయ్యారు. ఈ వేదికపై ఆయన న‌టించిన చిత్రం ‘విక్ర‌మ్’ విజ‌యోత్స‌వాన్ని ఘ‌నంగా నిర్వ‌హించారు. ఈ సందర్భంగా కమల్‌ హాసన్ మాట్లాడుతూ.. ఎన్నో పోరాటాలు, మరెన్నో బలిదానాల తర్వాత భారత్‌కు స్వాతంత్ర్యం సిద్ధించిందన్నారు. ఆజాదీ కా అమృతోత్సవాలను సంఘం ఆధ్వర్యంలో నిర్వహించడం మరపురానిదని కొనియాడారు. అమెరికాలో పెద్ద సంఖ్యలో ఉన్న ప్రవాసాంధ్రులు తమ జన్మభూమి భారతదేశానికి కీర్తి ప్రతిష్టలు తీసుకువచ్చేందుకు ఎంతో కృషి చేస్తున్నారని పేర్కొన్నారు. కాన్సుల్ జనరల్ ఆఫ్ ఇండియా (ఎస్‌ఎఫ్‌ఓ) డాక్ట‌ర్ టీవీ నాగేంద్ర‌ ప్రసాద్ సహా ప‌లువురు ప్రముఖులు  జాతీయ ప‌తాకాన్ని ఆవిష్క‌రించారు. 



ఈ వేడుకలకు మేయర్ రిచ్ ట్రాన్ (మిల్పిటాస్), మేయర్ సామ్ లిక్కార్డో (శాన్ జోస్), స్టేట్ సెనేటర్ బాబ్ వికోవ్స్కీ, శాంటా క్లారా కౌంటీ సూపర్‌వైజర్ సిండి చావెజ్, కౌంటీ సూపర్‌వైజర్ ఒట్టో లీ, శాంటా క్లారా డిస్ట్రిక్ట్ అటార్నీ జెఫ్ రోసెన్, రో ఖన్నా కార్యాలయం నుంచి కాంగ్రెస్ ప్రతినిధి,సెనేటర్ డేవ్ కోర్టేస్, అసెంబ్లీ సభ్యుడు యాష్ కల్రా, అసెంబ్లీ సభ్యుడు అలెక్స్ లీ తో పాటు  ఇతర నగరాలకు చెందిన మేయర్లు హాజరయ్యారు. కాలిఫోర్నియా అటార్నీ జనరల్ బొంటా, ఓక్లాండ్ మేయర్ లిబ్బి షాఫ్, కాంగ్రెస్ మహిళలు అన్నా ఎషూ వీడియో సందేశం ద్వారా శుభాకాంక్షలు తెలిపారు. జెండా వంద‌నం అనంతరం సభను ఉద్దేశించి ప్రముఖులు ప్రసంగించారు. భారతీయులకు ఉన్న దేశ భక్తిని చూసి సంతోషిస్తున్నామని పేర్కొన్నారు. దీనిని ఒక చిరస్మరణీయ కార్యక్రమంగా మార్చిన అసోసియేషన్ ఆఫ్ ఇండో అమెరికన్స్ బృందానికి డాక్ట‌ర్ టీవీ నాగేంద్ర‌ ప్రసాద్ అభినంద‌న‌లు తెలిపారు.



భారతదేశంలోని అన్ని రాష్ట్రాల నుంచి ప్రాతినిధ్యం వహించడం, మన వారసత్వం, సంస్కృతిని పరిరక్షించడంలో ఏఐఏ ముందుంద‌ని పలువురు కొనియాడారు. ‘స్వ‌దేశ్‌’ కార్య‌క్ర‌మం ప్ర‌ధాన ఉద్దేశం భార‌త సంస్కృతి, సంప్ర‌దాయాల‌ను ప్ర‌చారం చేయ‌డ‌మేన‌ని ప‌లువురు పేర్కొన్నారు. అనంతరం ఏర్పాటు చేసిన సాంస్కృతిక కార్యక్రమాలను మిలే సుర్ మేరా ప‌ర్య‌వేక్షించారు.  వివిధ రాష్ట్రాల నుంచి వ‌చ్చిన 200 మందికిపైగా చిన్నారులు వివిధ సాంస్కృతిక కార్యక్రమాల్లో పాల్గొని సందడి చేశారు. ఈ సందర్భంగా క్యారమ్స్, చెస్ పోటీలను నిర్వహించారు. 100 అడుగుల భారతీయ జెండా పరేడ్‌లో ప్రత్యేక ఆకర్షణగా నిలిచింది. అనంత‌రం ప్ర‌ముఖ సింగ‌ర్ విద్యా వోక్స్ నిర్వ‌హించిన సంగీత విభావ‌రి వీనుల విందు చేసింది. సంజయ్ గుప్త(సీపీఏ), రియల్ ఎస్టేట్ ఏజెంట్ నాగరాజ్, ఐసీసీ బ్యాంకు, ఆజాద్ ఫైనాన్సియల్స్, సంపూర్ణ ఆయుర్వేద, స్టేట్ బ్యాంకు ఆఫ్ ఇండియా ఈ కార్యక్రమానికి స్పాన్సర్స్‌గా వ్యవహరించాయి. 

యూఏఈలో ఘనంగా ఉగాది సంబరాలు..



గల్ఫ్ ఆంధ్ర కేసరి త్రిమూర్తులు ఆధ్వర్యంలో యూఏఈ అజ్మన్‌లో అంగరంగ వైభవంగా తెలుగువారు ఉగాది వేడుకలను జరుపుకొన్నారు. ఈ వేడుకల్లో పాల్గొన్న ప్రతిఒక్కరికి ఉగాది పచ్చడి రుచి చూపించారు. ఈ వేడుకలకు అతిథిగా విచ్చేసిన మ్యూజిక్ డైరెక్టర్ రఘుకుంచె తనపాటలతో అలరించారు. అనంతరం  సాయి శ్రీనివాస్  నూతన సంవత్సర పంచాంగ పఠనం చేశారు.



మరో అతిథి మెజీషియన్ రవిశంకర్ మ్యాజిక్‌ షో చిన్నారులను  అలరించింది. అనంతరం చిన్నారులు ఆటాపాటలతో ఉర్రూతలూగించారు. ఈ సందర్భంగా ఇండియన్ అసోసియేషన్ షార్జా అధ్యక్షులు ఈఫి జాన్సన్ మాట్లాడుతూ.. గల్ఫ్‌ ఆంధ్రా కార్యక్రమాలు అద్భుతంగా ప్రవాసీయులను ఉత్సాహపరిచే విధంగా ఉన్నాయని కొనియాడారు. తెలుగు ప్రజలతో తనకు ఉన్న అనుబంధాన్ని గుర్తు చేసుకుంటూ.. వారు ఇతరులమీద చూపించే ప్రేమ, ఆప్యాయత మరిచి పోలేనిదని అన్నారు. తెలుగు ప్రజలకు ఉగాది శుభాకాంక్షలు తెలుపుతూ.. అందరికీ మంచిజరగాలని కోరుకున్నారు. అనంతరం వివిధ విభాగాల్లో పోటీల్లో పాల్గొన్న 
చిన్నారులకు బహుమతులు ప్రదానం చేశారు.
 అనంతరం ప్రత్యేకమైన  వంటకాలతో ఉగాది భోజనాల చేసి.. అందరూ సంబరాలు జరుపుకొన్నారు.





న్యూజెర్సీలో సందడిగా జొన్నవిత్తుల సాహితీ సమావేశం



అమెరికా: మనుషులే కాదు, ఒక మంచి పుస్తకం, లేదా ఒక పద్యం, ఒక పాట ఎదురుకావడం కూడా మానవ జీవితంలో ఒక పెద్ద సంఘటనే అని ప్రముఖ సినీ గేయరచయిత జొన్నవిత్తుల రామలింగేశ్వరావు అన్నారు. న్యూజెర్సీ రాష్ట్రంలోని సోమర్‌సెట్‌లో న్యూజెర్సీ తెలుగు కళా సమితి, ఉత్తర అమెరికా తెలుగు సంఘం(నాట్స్) సంయుక్తంగా జూన్ 3న  ప్రత్యేక సాహితీ సమావేశాన్ని ఘనంగా నిర్వహించారు. ఈ కార్యక్రమంలో తెలుగు భాషా, సాహిత్య రంగాలలో విశిష్ట కృషి చేసిన జొన్నవిత్తుల రామలింగేశ్వరరావు ముఖ్య అతిథిగా పాల్గొన్నారు. ఈసమావేశంలో పలువురు సాహితీ ప్రియులు పెద్ద ఎత్తున పాల్గొని జయప్రదం చేశారు.



ఈ కార్యక్రమంలో ముందుగా కల్చరల్  కార్యదర్శి బిందు యలమంచిలి ఈ సదస్సుకు వచ్చిన వారిని సాదరంగా ఆహ్వానించారు. అనంతరం చిరంజీవి శ్రీహన్ గరిమెళ్ల వినాయక  శ్లోకాన్ని ఆలపించారు. కమ్యూనిటీ కార్యదర్శి శ్రీదేవి పులిపాక ఈ సందర్భంగా జొన్నవిత్తుల రామలింగేశ్వరరావుకు స్వాగతం పలికి వారిని ప్రసంగించాల్సిందిగా కోరారు. శతక సాహిత్యంలో ప్రత్యేక ముద్రవేసిన జోన్నవిత్తుల మాట్లాడుతూ.. చిన్నతనం నుంచి తనకు సాహిత్యం పట్ల మక్కువ ఎక్కువగా ఉండేదని తెలిపారు. అందువల్ల పద్యాలు, పాటలు రాస్తూ వుండేవాడినని పేర్కొన్నారు. ఇప్పటికి 24వ శతకాలు రాసినట్లు తెలిపి వాటి  గురించి వివరించారు.  ఇంతమంది తెలుగు భాషాభిమానులు ఈ సాహితీ సమావేశం ఏర్పాటు చేయటం ఒక గొప్ప అనుభూతి అని పేర్కొన్నారు. తాను  రచించిన శతకాలలోని అనేక పద్యాలను జొన్నవిత్తుల శ్రావ్యంగా పాడి వినిపించారు. దీంతో సభా ప్రాంగణమంతా చప్పట్లతో మారుమోగింది.



అనంతరం తెలుగు కళా సమితి అధ్యక్షులు మధు రాచకుళ్ల మాట్లాడుతూ కొత్తగా బాధ్యతలను చేపట్టిన తమ కార్యవర్గం తెలుగు భాష, సంస్కృతి పరిరక్షణ కోసం చేపట్టబోయే కార్యక్రమాల గురించి వివరించారు. తరువాత కార్యదర్శి రవి కృష్ణ అన్నదానం తెలుగు కళా సమితి నూతన కార్యవర్గాన్ని సభికులకు పరిచయం చేశారు. ఈ కార్యక్రమంలో భాగంగా నాట్స్ ప్రతినిధులు, న్యూజెర్సీ తెలుగు కళా సమితి కార్యవర్గ బృందం జొన్నవిత్తులను శాలువా, జ్ణాపికలతో సత్కరించారు. సమావేశంలో నాట్స్ ప్రతినిధులు, శ్యాం నాళం, శ్రీహరి మందాటి, రవి కృష్ణ, వంశీకృష్ణ వెనిగళ్ల, చంద్ర శేఖర్ కొణిదెల, శేషగిరి కంభంపాటి, రమేష్ బేతంపూడి తదితరులు పాల్గొని నూతన కార్యవర్గ సభ్యులకు అభినందనలు తెలిపారు. న్యూజెర్సీలో కళాంజలి నృత్య శిక్షణశాల స్థాపించి 25 సంవత్సరాలు పూర్తయిన సందర్భంగా జొన్నవిత్తుల, ఉపాధ్యక్షురాలు అనూరాధ దాసరి, కోశాధికారి శ్రీనివాస్ చెరువు, మెంబర్ షిప్ కార్యదర్శి జ్యోతి కామరసు, తెలుగు కళా సమితి యువజన కార్యదర్శి సుధా దేవులపల్లిని ఘనంగా సత్కరించారు.      

         

కార్యక్రమాన్ని విజయవంతానికి కృషి చేసిన వాలంటీర్లు రవి శంకర్ అప్పన, శ్రీని తోడుపునూరి, మోహన్ ములే,  సత్య నేమాన తదితరులతో పాటు ఇందిరా రెడ్డి, శ్రీరామ్ కొల్లూరి, రవి కృష్ణ,  శ్రీదేవి జాగర్లమూడి, జనని కృష్ణ, ఆనంద్ పాలూరి,సుధాకర్ ఉప్పల, శరత్ వేట, ధనలక్ష్మి రాచకుళ్ళ తదితరులకు తెలుగు కళా సమితి కార్యవర్గం  ప్రత్యేకంగా ధన్యవాదాలు తెలిపింది.  

   

Yuvagalam: ‘యువగళం’ పాదయాత్ర ఉత్తుంగ తరంగంలా సాగాలి: సతీశ్‌ వేమన



ఇంటర్నెట్‌డెస్క్‌: ‘యువగళం’ పాదయాత్ర చేపడుతున్న తెదేపా జాతీయ ప్రధాన కార్యదర్శి నారా లోకేశ్‌కు వైకుంఠనాథుని దివ్యాశీస్సులు మెండుగా ఉండగాలని తానా మాజీ అధ్యక్షుడు, ఎన్‌ఆర్‌ఐ ప్రముఖులు సతీశ్‌ వేమన ఆకాంక్షించారు. తిరుమల శ్రీవారిని దర్శించుకున్న అనంతరం లోకేశ్‌కు శ్రీవేంకటేశ్వరస్వామి చిత్రపటాన్ని ఆయన బహూకరించారు. ఈ సందర్భంగా సతీశ్‌ వేమన మాట్లాడుతూ లోకేశ్ చేపట్టనున్న ‘యువగళం’ పాదయాత్ర ఉత్తుంగ తరంగంలా ముందుకు సాగాలని.. ఏపీలో ప్రభంజనం సృష్టించాలని శ్రీవారిని ప్రార్థించినట్లు చెప్పారు. తనకు ఎల్లవేళలా వెన్నుదన్నుగా నిలుస్తున్న ఎన్‌ఆర్‌ఐ సోదరులకు లోకేశ్‌ ప్రత్యేక కృతజ్ఞతలు చెప్పినట్లు సతీశ్‌ వేమన తెలిపారు.

నాట్స్‌ ఆధ్వర్యంలో మహిళా క్రికెట్ టోర్నమెంట్.. హోరాహోరీగా ఫైనల్‌

అద్భుతంగా ఆడిన తెలుగు మహిళా క్రికెటర్లు



లాస్ ఏంజిల్స్: అమెరికాలో తెలుగుజాతిని ఒక్కటి చేసేందుకు ఉత్తర అమెరికా తెలుగు సంఘం (నాట్స్) అనేక కార్యక్రమాలు చేపడుతోంది. దీనిలో భాగంగా లాస్ ఏంజిల్స్‌లో మహిళల కోసం ప్రత్యేకంగా క్రికెట్ టోర్నమెంట్ నిర్వహించింది. ఈ టోర్నమెంట్‌లో తెలుగు మహిళలు పోటీ పడి అద్భుతమైన ఆటతీరు ప్రదర్శించారు. క్రికెట్‌లో తెలుగు మహిళలకు తిరుగులేదనిపించేలా టోర్నమెంట్ సాగింది. మొత్తం ఆరు మహిళా జట్లు ఈ టోర్నమెంట్‌లో పోటీ పడ్డాయి. ఈ ఆరు జట్లను రెండు గ్రూపులుగా విభజించారు. గ్రూప్ ఏలో ఆర్కాడియా లెజెండ్స్, ఆర్కాడియా వారియర్స్, పింక్ పాంథర్స్, గ్రూప్ బిలో ఇర్విన్ దివాస్, సోకల్ సూపర్ క్వీన్స్, టోరెన్స్ టోర్నడోస్ జట్లు ఉన్నాయి. జట్లు ఒకదానితో ఒకటి రౌండ్ రాబిన్ గేమ్‌లు ఆడాయి. చివరకు పింక్ పాంథర్స్, టోరెన్స్ టోర్నడోస్ జట్లు ఫైనల్‌కు చేరాయి. ఆద్యంతం పోటాపోటీగా జరిగిన ఫైనల్ మ్యాచ్‌లో టోరెన్స్ టోర్నాడోస్ జట్టు విజయం సాధించింది. 



గత నాలుగు వారాలుగా ప్రాక్టీస్ చేసి రంగంలోకి దిగిన తెలుగు మహిళలు క్రీడా స్ఫూర్తితో అత్యుత్తమ ప్రదర్శన చేయడం అందరిని ఆకట్టుకుంది. ఈ టోర్నమెంట్ నిర్వహించడంలో చాలా మంది వాలంటీర్లు, చాప్టర్ నాయకులు కృషి చేశారు, ఎల్‌ఏ చాప్టర్ కోఆర్డినేటర్ మనోహర మద్దినేని, జాయింట్ కోఆర్డినేటర్ మురళీ ముద్దెన, స్పోర్ట్స్ ఛైర్ కిరణ్ ఇమ్మడిశెట్టి, మహిళా సాధికారత ఛైర్ రాధా తెలగం, ఈవెంట్ కోఆర్డినేషన్ ఛైర్ బిందు శివకామిశెట్టి, హెల్ప్ లైన్ ఛైర్ శంకర్ సింగం సెట్టి, కమ్యూనిటీ సర్వీసెస్ ఛైర్ అరుణ బోయినేని, రిజిస్ట్రేషన్ మెంబర్‌షిప్ ఛైర్ చంద్ర మోహన్ కుంటుమల్ల, వాలంటీర్లు, తిరుమలేష్ కొర్రంపల్లి, నీలెందు హల్దార్, పరిశీల్, హరి కలవకూరి, వంశీమోహన్ గరికపాటి, నరసింహారావు రవిలిశెట్టి, శ్రీకాంత్ చెరువుతో పాటు పలువురు మహిళా వాలంటీర్లు, చాప్టర్ టీమ్ సభ్యులు ఈ కార్యక్రమాన్ని విజయవంతం చేశారు. బోర్డ్ ఆఫ్ డైరక్టర్ మధు బోడపాటి, స్పోర్ట్స్ నేషనల్ కోఆర్డినేటర్ దిలీప్ సూరపనేని, వెంకట్ ఆలపాటి, హరి కొంక, జోనల్ వైస్ ప్రెసిడెంట్ శ్రీనివాస్ చిలుకూరి ఈ కార్యక్రమాన్ని పర్యవేక్షించారు. మహిళా క్రికెట్ టోర్నమెంట్‌ను విజయవంతంగా నిర్వహించిన లాస్ ఏంజిల్స్ టీంకు నాట్స్ ఛైర్ విమెన్ అరుణగంటి, నాట్స్ ప్రెసిడెంట్ బాపయ్య చౌదరి(బాపు)నూతి ప్రత్యేక అభినందనలు తెలిపారు.







Liquor Bottle Missing: ఆ మద్యం బాటిల్‌ ఎక్కడ..? అమెరికా దర్యాప్తు

దాదాపు రూ.4లక్షల విలువైన మద్యం బాటిల్‌ను అమెరికాకు గిఫ్ట్‌గా ఇచ్చిన జపాన్‌



వాషింగ్టన్‌: విదేశీ పర్యటనల్లో భాగంగా ఏదైనా దేశానికి వెళ్లిన మంత్రులు, ఉన్నతాధికారులకు అక్కడి అధికారులు కొన్నిరకాల బహుమతులు ఇస్తుంటారు. కొన్ని పరిమితులకు లోబడి ఇలాంటివి స్వీకరించేందుకు ప్రభుత్వాలు కూడా అనుమతిస్తాయి. ఇందులో భాగంగా ట్రంప్‌ హయాంలో అమెరికా విదేశాంగమంత్రిగా ఉన్న మైక్‌ పాంపియోకు జపాన్‌ అధికారులు ఓ ఖరీదైన మద్యం బాటిల్‌ బహుమతి ఇచ్చారు. తాజాగా ఆ బాటిల్‌ మాయం కావడం తీవ్ర చర్చనీయాంశమయ్యింది. దీనిపై ఏకంగా అమెరికా ప్రభుత్వం దర్యాప్తునకు ఆదేశించింది.

అమెరికా అధ్యక్షుడిగా డొనాల్డ్‌ ట్రంప్‌ ఉన్న సమయంలో విదేశీ పర్యటనలో భాగంగా ఆ దేశ విదేశాంగ శాఖ మంత్రి మైక్‌ పాంపియో 2019, జూన్‌ 24న జపాన్‌లో పర్యటించారు. ఈ సమయంలో అక్కడి ప్రభుత్వ అధికారులు ఆయనకు 5800 డాలర్ల విలువచేసే ఓ మద్యం బాటిల్‌ ను బహుమతిగా ఇచ్చారు. ఆ సమయంలో మైక్‌ పాంపియో సౌదీ అరేబియా పర్యటనలో ఉన్నట్లు అమెరికా వార్తా పత్రిక న్యూయార్క్‌ టైమ్స్‌ వెల్లడించింది. జపాన్‌ అధికారులు మద్యం బాటిల్‌ బహుమతిగా ఇచ్చినట్లు తేలినప్పటికీ మైక్‌ పాంపియో నేరుగా తీసుకున్నారా? లేదా అనే విషయంపై స్పష్టత లేదు. ఆ బాటిల్‌ మాయం అయినట్లు తేలడం చర్చకు దారితీసింది. దీంతో అమెరికా ప్రభుత్వం ఈ మద్యం సీసా మాయంపై దర్యాప్తునకు ఆదేశించింది. 

సాధారణంగా 390 డాలర్ల కంటే తక్కువ విలువ కలిగిన బహుమతులను అమెరికా ప్రభుత్వ అధికారులు అనుమతిస్తారు. అంతకుమించిన వస్తువు బహుమతిగా తీసుకోవాల్సి వస్తే వాటి అదనపు ధర చెల్లించాల్సి ఉంటుంది. అయితే, అప్పటి అమెరికా ప్రభుత్వం మాత్రం ఆ మద్యం బాటిల్‌కు అలా చెల్లించినట్లు ఎక్కడా వెల్లడికాలేదు. అంతేకాకుండా మద్యం సీసా కూడా కనిపించకుండా పోయేసరికి అమెరికా ప్రభుత్వం దర్యాప్తునకు ఆదేశించింది. అయితే, ఇలాంటి వస్తువుల ఆచూకీ లభ్యం కావడం లేదనే విషయాన్ని అమెరికా విదేశాంగశాఖ బహిరంగపరచడం అసాధారణ విషయమని న్యూయార్క్‌ టైమ్స్‌ వెల్లడించింది. దీనిపై స్పందించిన మైక్‌ పాంపియో న్యాయవాది, మిస్సింగ్ బాటిల్‌ ఎక్కడుందో తనకు కూడా తెలియదని చెప్పడం గమనార్హం.

పేదల కోసం గరిట తిప్పిన బైడెన్, హారిస్‌



అమెరికా అధ్యక్ష భవనానికి క్రిస్మస్‌ చెట్టు రాకతో అగ్రరాజ్యంలో హాలిడే సీజన్‌ ఆరంభమైంది. ప్రథమ పౌరురాలు జిల్‌ బైడెన్‌ సోమవారమే దీన్ని అధికారికంగా ప్రారంభించారు. కుటుంబ సభ్యులతో కలిసి మంగళవారం నాన్టుకెట్‌ ద్వీపానికి చేరుకున్న అధ్యక్షుడు బైడెన్‌... ప్రస్తుతం అక్కడున్న తన చిరకాల మిత్రుడు, వ్యాపారవేత్త డేవిడ్‌ రూబెన్‌స్టీన్‌ ఇంట్లో బస చేస్తున్నారు. ఆదివారం తిరిగి శ్వేతసౌధం చేరుకుంటారు. వాషింగ్టన్‌ నుంచి బయల్దేరి వెళ్లడానికి ముందు బైడెన్‌ దంపతులు, ఉపాధ్యక్షురాలు కమలా హారిస్‌ దంపతులు పేదల కోసం ‘డీసీ సెంట్రల్‌ కిచెన్‌’లో వంటలు వండి, వడ్డించారు. 

Green Cards: ఆరునెలల్లో గ్రీన్‌కార్డ్స్‌ దరఖాస్తుల ప్రాసెస్‌..!



ఇంటర్నెట్‌డెస్క్‌: అమెరికాలో గ్రీన్‌ కార్డులు లేదా శాశ్వత నివాసం కోసం వచ్చిన దరఖాస్తులను ఆరు నెలల్లోపు ప్రాసెస్‌ చేయాలనే సిఫార్సును అమెరికా అధ్యక్షుడి అడ్వైజరీ కమిషన్‌ ఏకగ్రీవంగా ఆమోదించింది. ఈ సిఫార్సును ఆమోదం కోసం శ్వేత సౌధానికి పంపించనున్నారు. ఆసియా అమెరికన్లు, నేటివ్‌ హవాయిన్స్‌, పసిఫిక్‌ ఐలాండర్స్‌పై నియమించిన ఈ అడ్వైజరీ కమిషన్‌ సిఫార్సును అమలు చేస్తే.. గ్రీన్‌కార్డు కోసం ఎదురు చూస్తున్న చాలా మంది ఇండో-అమెరికన్ల కల సాకారం కానుంది.

ఈ ప్రతిపాదనను ప్రముఖ ఇండో-అమెరికన్‌ నాయకుడు అజేయ్‌ జైన్‌ భుటోరియా అమెరికా అధ్యక్షుడి అడ్వైజరీ కమిషన్‌ మీటింగ్‌లో తెరపైకి తీసుకొచ్చారు. దీనికి కమిషన్‌లోని 25 మంది సభ్యులు ఏకగ్రీవంగా ఆమోదం తెలిపారు. అమెరికాలో గ్రీన్‌కార్డుల బ్యాక్‌లాగ్‌ పెండింగ్‌ను తగ్గించేందుకు వాటిని మరోసారి సమీక్షంచాలని కమిషన్‌ ‘అమెరికా సిటిజన్‌షిప్‌ అండ్‌ ఇమ్మిగ్రేషన్‌ సర్వీసెస్‌’కు సూచించింది. ఫ్యామిలీ గ్రీన్‌కార్డ్‌ అప్లికేషన్లు, డీఏసీఏ రెన్యూవల్స్‌, ఇతర గ్రీన్‌ అప్లికేషన్ల సమయాన్ని తగ్గించడం కోసం ఈ ప్రతిపాదనలు చేసింది.

గ్రీన్‌కార్డు ఇంటర్వ్యూలను కూడా వేగవంతం చేయడం కోసం ఈ కమిషన్‌ మరో సిఫార్సు చేసింది. అమెరికా స్టేట్‌ డిపార్ట్‌మెంట్‌ విభాగమైన నేషనల్‌ వీసా సెంటర్‌ ఆగస్టు 2022 నుంచి అవసరమైతే అదనపు సిబ్బందిని నియమించుకొని మూడు నెలల్లోగా 100శాతం ఇంటర్వ్యూలు పూర్తి చేయాలని స్పష్టం చేసింది. ప్రస్తుతం  ఏప్రిల్‌ 2022 నాటికి ఉన్న 32,439 ఇంటర్వ్యూలు, నిర్ణయాలు తీసుకునే సామర్థ్యాన్ని.. వచ్చే ఏడాది ఇదే సమయం నాటికి 150 శాతం పెంచాలని పేర్కొంది. ఆ తర్వాత గ్రీన్‌కార్డుల ఇంటర్వ్యూ, వీసా ప్రాసెసింగ్‌కు కాలవ్యవధి ఆరునెలలు ఉండేట్లు చూసుకోవాలని కమిషన్‌ చెప్పింది.

అమెరికాలో వర్క్‌పర్మిట్లు ఇతర అంశాల విషయంలో యూఎస్‌ సిటిజన్‌ షిప్‌ అండ్‌ ఇమ్మిగ్రేషన్‌ సర్వీసెస్‌కు కూడా అడ్వైజరీ కమిషన్‌  కీలక సూచనలు చేసింది. వర్క్‌పర్మిట్లు, ట్రావెల్‌ డాక్యుమెంట్లు, తాత్కాలిక పొడిగింపులు ఇతర మార్పులను మూడు నెలల్లో పూర్తి చేయాలని సిఫార్సు చేసింది. అమెరికాలో ఏప్రిల్‌ నాటికి 4,21,358 ఇంటర్వ్యూలు పెండింగ్‌లో ఉన్నాయని అజేయ్‌ జైన్‌ భుటోరియా వెల్లడించారు. మార్చిలో వీటి సంఖ్య 4,36,700గా ఉంది.

అమెరికా జనాభా సంఖ్య అనుకున్నంత వేగంగా పెరగడంలేదని అజేయ్‌ అభిప్రాయపడ్డారు. ఇమ్మిగ్రేషన్‌ వ్యవస్థలో మార్పులు లేకపోవడం కూడా దీనిలో మందగమనానికి కారణమవుతోందన్నారు. ప్రస్తుతం ఉన్న ఇమ్మిగ్రేషన్‌ విధానాలు 1990లో అమల్లోకి తెచ్చారని.. ఆ తర్వాత వీటిల్లో పెద్ద మార్పులు చోటు చేసుకోలేదని ఆయన గుర్తు చేశారు.

షార్లెట్‌లో ఎన్టీఆర్ శ‌తజయంతి వేడుకలు



అమెరికా: తెదేపా వ్యవస్థాపక అధ్యక్షులు, దివంగత సీఎం ఎన్టీఆర్‌ శ‌త‌జయంతి వేడుక‌లు అమెరికాలోని షార్లెట్ ఎన్నారై తెదేపా ఆధ్వర్యంలో పార్టీ ఘ‌నంగా ప్రారంభ‌మ‌య్యాయి. మే 28వ తేదీ నాటికి ఎన్టీఆర్‌ జ‌న్మించి 99 ఏళ్లు పూర్తి అయిన సందర్భంగా శత జయంతి వేడుకలను ప్రారంభించారు. ఈ ఏడాది మొత్తం శ‌త జ‌యంతిని ఘ‌నంగా నిర్వహించాల‌ని నాయకులు నిర్ణయించారు. మే 28, సాయంత్రం 6 గంట‌ల‌కు షార్లెట్‌లోని ప్రొవిడెన్స్ పాయింట్ క్లబ్‌ హౌస్‌లో నిర్వహించిన కార్యక్రమంలో ఏపీ మాజీ మంత్రి కొల్లు రవీంద్ర, ఎమ్మెల్యే నిమ్మల రామానాయుడు, ఎంవీఎస్ఎన్ రాజు, తెదేపా ఎన్నారై విభాగం సమ‌న్వయకర్త జ‌య‌రాం కోమ‌టి పాల్గొన్నారు. ఈ వేడుకలకు  పార్టీ నాయ‌కులు వారి కుటుంబ స‌భ్యుల‌తో సహా వచ్చారు. ఈ కార్యక్రమంలో చందు గొర్రపాటి, బాలాజీ తాతినేని, శ్రీనివాస్ పాల‌డుగు, లోహిత్ న‌న్నపనేని, నాగ పంచుమ‌ర్తి, రంగ‌నాథ్ వీర‌మాచ‌నేని త‌దిత‌రులు ఉన్నారు. ఈ కార్యక్రమానికి స‌మ‌న్వయకర్తలుగా కిర‌ణ్ గోగినేని(అట్లాంటా), శ్రీనివాస్ (అర్మంద‌) వ్యవహరించారు. ఈ సందర్భంగా ఎన్టీఆర్‌ దివ్య స్మృతులను ప్రతిఒక్కరూ స్మరించుకున్నారు. ఎన్టీఆర్ స్ఫూర్తిగా వ‌చ్చే ఎన్నిక‌ల్లో తెదేపా విజ‌యానికి కృషి చేయాల‌ని తీర్మానం చేశారు.





బోగస్‌ బాట పడితే వెంటనే వాపస్‌!

విదేశీ విద్యకు వెళ్లే విద్యార్థులపై అమెరికా నిఘా నేత్రం
అక్రమ మార్గాలు ఎంచుకుంటే ఎప్పటికైనా ప్రమాదమేనంటున్న నిపుణులు



పై చదువులు, ఉద్యోగాల కోసం అమెరికాకు వస్తున్న విద్యార్థుల్లో కొందరు బోగస్‌ ధ్రువపత్రాలు సమర్పిస్తున్నట్లు గుర్తించిన అక్కడి ప్రభుత్వం అలాంటి వారి సీట్లను రద్దు చేయటంతో పాటు కేసులు సైతం పెట్టాలని యోచిస్తున్నట్లు తెలుస్తోంది. అమెరికన్‌ కాన్సులేట్‌ ఫిర్యాదుతో దిల్లీ పోలీసులు తాజాగా తెలుగు రాష్ట్రాలతో పాటు మరికొన్ని రాష్ట్రాల్లో కొందరు విద్యార్థులపై కేసులు నమోదు చేయడం సంచలనం రేపింది. తాజాగా అమెరికా విడుదల చేసిన గణాంకాల ప్రకారం.. ఆ దేశంలో ఎఫ్‌-1 వీసా(విద్యార్థి)పై ప్రస్తుతం 2.32 లక్షల మంది భారత విద్యార్థులు చదువుతున్నారు. అమెరికా వెళ్లే విద్యార్థుల్లో ఎక్కువ మంది నాణ్యమైన చదువు కంటే అక్కడ హెచ్‌1-బి వీసా ద్వారా స్థిరపడాలన్న లక్ష్యంతోనే వెళుతున్నట్లు నిపుణులు అభిప్రాయపడుతున్నారు. ఐఐటీ పట్టభద్రుడి కన్నా అమెరికా వెళ్లిన సాధారణ విద్యార్థి మెరుగ్గా సంపాదిస్తున్నాడన్న భావన ఇక్కడి యువతలో ఉంది.. అందుకనే ఇటీవల మధ్య, దిగువ మధ్యతరగతి కుటుంబాల విద్యార్థులూ అక్కడికి వెళ్లేందుకు ఆసక్తి చూపుతున్నారు. ఈ పరిస్థితుల్లో కొందరు అక్రమ మార్గాలు వెతుకుతున్నట్లు ఆరోపణలు వస్తున్నాయి. నిపుణులతో జీఆర్‌ఈ రాయించి మంచి స్కోర్‌ పొందటం, బ్యాంకు ఖాతాలో విదేశీ చదువుకు అవసరమైన డబ్బు ఉన్నట్లు చూపడం, గతంలోనే బీటెక్‌ పూర్తయినవారు అప్పటి నుంచి ఉద్యోగం లేకున్నా ఉన్నట్లు చూపటం, చిన్న కంపెనీల నుంచి అనుభవ ధ్రువపత్రాలు సమర్పించడం తదితరాలను అవలంబిస్తున్నారు. దీన్ని అరికట్టేందుకు అమెరికా ప్రభుత్వం నిఘాను పెంచి, కేసులు పెట్టేందుకు సిద్ధమైందని హైదరాబాద్‌కు చెందిన ఓ విదేశీ కన్సల్సెన్టీ నిర్వాహకుడు ఒకరు తెలిపారు. కొన్ని ప్రముఖ కన్సల్టెన్సీలే తమ ఫీజు కోసం విద్యార్థులను అలా ప్రోత్సహిస్తున్నట్లు ఆరోపణలు ఉన్నాయి.

విద్యార్థులూ.. తల్లిదండ్రులూ.. పారాహుషార్‌
* హైదరాబాద్‌లోని అమెరికన్‌ కాన్సులేట్‌ అధికారులు నకిలీ ధ్రువపత్రాలపై తరచూ రాష్ట్ర ప్రభుత్వానికి ఫిర్యాదు చేస్తూనే ఉన్నారు. ఈక్రమంలోనే ఇటీవల పోలీసులు నకిలీ ధ్రువపత్రాల ముద్రణ ముఠాలను పలుచోట్ల అరెస్టుచేశారు. అక్రమాలపై రాష్ట్ర ఉన్నత విద్యామండలితో జరిగిన సమావేశంలో డీజీపీ మహేందర్‌రెడ్డి చర్చించారు. ఫలితంగా రాష్ట్రంలోని 15 వర్సిటీలకు చెందిన గత పదేళ్ల ధ్రువపత్రాలను ఒకచోటకు తెచ్చినట్లు రాష్ట్ర ఉన్నత విద్యామండలి ఛైర్మన్‌ ఆచార్య లింబాద్రి తెలిపారు. వెబ్‌సైట్‌ ద్వారా ఆయా ధ్రువపత్రాలను కంపెనీలు తనిఖీ చేసుకోవచ్చన్నారు. మరోవంక.. నకిలీ ధ్రువపత్రాలు ముద్రించినవారినే కాక తీసుకున్న వారిపైనా కేసులు నమోదు చేసే అవకాశం ఉందని నిపుణులు హెచ్చరిస్తున్నారు.
* ఓయూ, జేఎన్‌టీయూహెచ్‌తో పాటు ఏపీలోని కొన్ని వర్సిటీలు నకిలీ ధ్రువపత్రాలను తనిఖీ చేసి వాటి గుట్టు చెబుతున్నాయి. ఆయా విదేశీ విశ్వవిద్యాలయాలు విద్యార్థులు సమర్పించిన సర్టిఫికెట్లను థర్డ్‌ పార్టీ ద్వారా సంబంధిత వర్సిటీలకు పంపి తనిఖీ చేయిస్తున్నాయి.
* ఒక వర్సిటీ లేదా కంపెనీలో తప్పించుకున్నా మరో కొలువు మారినప్పుడు ఆ పరిశ్రమలు తనిఖీ చేయిస్తున్నాయి. ఫలితంగా ఇటీవల పదుల సంఖ్యలో ఇలా దొరికిపోయి, భారత్‌కు తిరిగి వస్తున్నారు. గత ఫిబ్రవరి 17న అమెరికాలోని అరిజోనా స్టేట్‌ యూనివర్సిటీ ఓ తెలుగు విద్యార్థిని విశ్వవిద్యాలయం నుంచి వెనక్కి పంపించింది. కారణం గ్రాడ్యుయేట్‌ రికార్డ్‌ ఎగ్జామ్‌(జీఆర్‌ఈ) సందర్భంగా మరో వ్యక్తి సహకారం తీసుకొని స్కోర్‌ సాధించారని తేలడమే.

దొరికితే మళ్లీ విదేశాలకు వెళ్లలేరు

-వేములపాటి అజయ్‌కుమార్‌, సంచాలకుడు, ఐఎంఎఫ్‌ఎస్‌ కన్సల్టెన్సీ, హైదరాబాద్‌

విదేశీ విద్యకు వెళ్లేందుకు నకిలీ ధ్రువపత్రాలు సమర్పిస్తున్నారు. ఒకవేళ కన్సల్టెన్సీ ప్రతినిధులు ఏదోలా మేనేజ్‌ చేద్దామని సలహా ఇచ్చినా విద్యార్థులు అంగీకరించకపోవడం మంచిది. విదేశాలకు వెళ్లాక అయినా ఏదో ఒక సందర్భంలో దొరికిపోతారు. అప్పుడు కేసు నమోదైతే విదేశాల్లో ఉండలేరు. భారత్‌కు తిరిగొచ్చినా మళ్లీ అక్కడకు వెళ్లలేరు. వీసాను కనీసం అయిదేళ్లు నిషేధిస్తారు. నేర తీవ్రతను బట్టి నిషేధకాలం ఇంకా పెరగొచ్చు.

- ఈనాడు, హైదరాబాద్‌ 

TANA: 2023 జులై 7 నుంచి 9 వరకు 23వ తానా మహాసభలు



ఇంటర్నెట్‌ డెస్క్: తెలుగు అసోసియేషన్‌ ఆఫ్‌ నార్త్‌ అమెరికా (తానా) 23వ మహాసభలను 2023 జులై 7 నుంచి 9 వరకు నిర్వహించనున్నట్లు తానా అధ్యక్షుడు లావు అంజయ్య చౌదరి తెలిపారు. ఫిలడెల్ఫియాలోని పెన్సిల్వేనియా కన్వెన్షన్ సెంటర్‌లో జరగనున్నట్లు వివరించారు. తానా సైట్ సెలక్షన్ కమిటీ ఛైర్మన్‌ అనిల్‌ యలమంచిలి, సభ్యులు పూర్ణ వీరపనేని, రామ్ మద్ది బృందం తానా మహాసభల వేదిక కోసం అట్లాంటాతో పాటు పలు నగరాలలోని కన్వెన్షన్ సెంటర్‌లతో చర్చించినట్లు అంజయ్య చౌదరి తెలిపారు. అనంతరం పెన్సిల్వేనియా కన్వెన్షన్ సెంటర్‌లో మహాసభలు నిర్వహించాలని తానా సైట్ సెలక్షన్ కమిటీ చేసిన సిఫార్సుకు తానా కార్యవర్గం, బోర్డు ఆమోదం తెలిపినట్లు స్పష్టం చేశారు.

తానా మహాసభల కో-ఆర్డినేటర్‌గా రవి పొట్లూరిని నియమించినట్లు తెలిపారు. తానాలో రీజినల్ కో-ఆర్డినేటర్ నుంచి కార్యదర్శి వరకు పలు పదవులు నిర్వహించి, తానా కార్యక్రమాల నిర్వహణలో విశేష అనుభవమున్న రవి పొట్లూరి కో- ఆర్డినేటర్‌గా, తానా సభ్యులు, దాతలు సహకారంతో 23వ మహాసభలు అంగరంగ వైభవంగా జరపనున్నట్లు అంజయ్య చౌదరి వెల్లడించారు. తనను తానా కో-ఆర్డినేటర్‌గా నియమించినందుకు అంజయ్య చౌదరి, తానా కార్యవర్గానికి రవి పొట్లూరి కృతజ్ఞతలు తెలిపారు.

కలవరపెడుతున్న మరో ఉపద్రవం

అమెరికాలో ‘హవానా’ కలకలం



అణ్వాయుధాలు, రసాయనిక ఆయుధాలు, జీవాయుధాలు... ఇంతకాలంగా భూగోళాన్ని వణికిస్తూ వచ్చిన అస్త్రాలివి. యావత్‌ ప్రపంచాన్నే గడగడలాడించి, ఆధునిక దేశాలనూ కిందుమీదులు చేసిన కరోనా వైరస్‌ సైతం ఇదే తరహా ప్రాణాంతక ఆయుధాల్లో ఒకటి కావచ్చనే అనుమానాలు ఓ పక్క పీడిస్తున్నాయి. ఇంకోపక్క మరో కొత్త విపత్తు పొంచి ఉందా అనే భయాందోళనలు వ్యక్తమవుతున్నాయి. ఇటీవలి కాలంలో ‘హవానా సిండ్రోమ్‌’ పేరిట వెలుగులోకి వచ్చిన కొత్త తరహా రుగ్మత అందరిలో ఆందోళన పెంచుతోంది. ఇప్పటిదాకా అమెరికా దౌత్యవేత్తలే దీనికి లక్ష్యంగా మారారు. ఇటీవల అమెరికా ఉపాధ్యక్షురాలు కమలా హారిస్‌ వియత్నాం పర్యటన ఈ సమస్య కారణంగా కొన్ని గంటలపాటు ఆలస్యం కావడంతో ఇది మరోసారి వెలుగులోకి వచ్చింది. వియత్నాంలోని హనోయ్‌ దౌత్య కార్యాలయంలో రుగ్మత బారిన పడిన ఓ వ్యక్తిని అత్యవసర చికిత్స నిమిత్తం తరలించాల్సి వచ్చింది. వియత్నాంలోని అమెరికా దౌత్య సిబ్బంది ఇళ్లవద్ద కూడా ఇలాంటి అంతుచిక్కని దాడికి లోనైనట్లు తెలుస్తోంది. ఇది ఎందుకు వస్తోందో, ఎక్కడినుంచి వస్తోందో అగ్రరాజ్య శాస్త్రవేత్తలకూ అంతుచిక్కడం లేదు.

దౌత్య సిబ్బందే లక్ష్యం

ప్రధానంగా అమెరికా దౌత్యవేత్తలనే పీడిస్తున్న ఈ సమస్యను తొలిసారిగా 2016లో క్యూబా రాజధాని హవానా నగరంలో అమెరికా దౌత్య కార్యాలయ సిబ్బందిలో గుర్తించారు. మొదటిసారిగా హవానాలో బయటపడటంతో ఆ పేరుతోనే పిలుస్తున్నారు. అంతుచిక్కని ఈ సమస్య బారిన పడిన వారిలో మెదడుపై ఏదో తెలియని తీవ్రమైన ఒత్తిడి పెరుగుతుంది. చుట్టూ కందిరీగల దండు తిరుగుతున్నట్లుగా రొద భరించలేనంత ఇబ్బందికి గురిచేస్తుంది. వికారం, తలపోటు, నిస్సత్తువ, కళ్లు తిరగడం, నిద్రలేమి, వినికిడిలోపం, మతిమరుపు వంటి లక్షణాలు వేధిస్తాయి. క్యూబాలో ఈ ప్రభావానికి లోనైనవారిలో మూడోవంతు మందికి వినికిడి శక్తి దెబ్బతింది. వారి మెదళ్లు సైతం దెబ్బతిన్నట్లు స్కానింగ్‌లలో బయటపడింది. ప్రమాదాల్లో గాయపడే స్థాయిలో మెదడుకు నష్టం వాటిల్లినట్లు తేలింది. క్యూబా, చైనాల్లోని దౌత్య కార్యాలయాల్లో పనిచేసే వారిలోనే బాధితులు అధికంగా ఉన్నట్లు గుర్తించారు. దౌత్యవేత్తలు, గూఢచారులు, సైన్యం, సీఐఏ సిబ్బంది, విదేశాంగ శాఖ అధికారులే బాధితులుగా మారుతుండటంతో కుట్రకోణాల్ని అనుమానిస్తున్నారు. గత అయిదేళ్ల వ్యవధిలో పెద్దసంఖ్యలోనే జనం ఈ సమస్యతో సతమతమైనట్లు అంచనా. జర్మనీ, ఆస్ట్రేలియా, తైవాన్‌, ఆస్ట్రియా, రష్యాలోని అమెరికా దౌత్య సిబ్బంది కూడా ఇబ్బందులు పడినట్లు తెలుస్తోంది. అమెరికా అధికారుల కంప్యూటర్లు, సెల్‌ఫోన్లు వంటి ఉపకరణాల నుంచి నిఘా సమాచారాన్ని సేకరించే క్రమంలో ఇలాంటి దాడులు జరుగుతూ ఉండవచ్చనే అనుమానాలూ లేకపోలేదు.

ఇదంతా ఉద్దేశపూర్వకంగా, కుట్రతో జరుగుతోందనేది అగ్రరాజ్యం బలమైన అనుమానం. కొన్ని రకాల ‘సోనిక్‌’ శబ్ద తరంగాల కారణంగా ఈ తరహా సమస్య ఉత్పన్నమవుతున్నట్లు మొదట్లో అమెరికా అనుమానించింది. కానీ, అది తప్పుడు నిర్ధారణగా తేలడంతో మైక్రోవేవ్‌ తరంగాల సహాయంతో గుర్తుతెలియని ప్రత్యర్థులు తమవారిని లక్ష్యంగా చేసుకొంటున్నట్లు అగ్రరాజ్యం ఇప్పుడు గట్టిగా అనుమానిస్తోంది. జాతీయ విజ్ఞానశాస్త్ర, ఇంజినీరింగ్‌, వైద్యశాస్త్రాల అకాడమీ (ఎన్‌ఏఎస్‌ఈఎం) పరిశోధనల ప్రకారం మైక్రోవేవ్‌ తరంగాలను వాడి ఉండవచ్చన్న అంచనాలకు వచ్చారు. 1950ల్లో సోవియట్‌ యూనియన్‌ మైక్రోవేవ్‌ తరంగాలను మారణాయుధాల్లా ఉపయోగించడంలో సాధ్యాసాధ్యాలపై పరిశోధనలు చేసిన విషయాన్ని గుర్తుచేస్తున్నారు. ఈ అధ్యయన నివేదికను జర్నల్‌ ఆఫ్‌ అమెరికన్‌ మెడికల్‌ అసోసియేషన్‌ కూడా బలపరచడం విశేషం. అల్ట్రాసౌండ్‌, విష పదార్థాలు, ఎలెక్ట్రానిక్‌ ఆయుధాలు కూడా కావచ్చనే అనుమానాలున్నాయి.

ఎటూ తేలని వైనం...

ఇన్నేళ్లుగా ఎఫ్‌బీఐ, సీఐఏ, అమెరికా సైన్యం, జాతీయ ఆరోగ్య కేంద్రం, వ్యాధుల నియంత్రణ, నివారణ కేంద్రం వంటివన్నీ ఈ ఘటనలపై పరిశోధనలు చేపట్టినా ఏ విషయాన్నీ తేల్చలేకపోయాయి. విదేశాల్లో దౌత్య కార్యాలయాల్లో ఒత్తిడి కారణంగా సంభవిస్తున్న మానసిక జబ్బుగా కొంతమంది శాస్త్రవేత్తలు పేర్కొన్నారు. కొన్ని శక్తి పుంజాలు కారణమవుతున్నట్లు 2020 డిసెంబర్‌లో జాతీయ విజ్ఞానశాస్త్రాల అకాడమీ తన నివేదికలో పేర్కొంది. భవిష్యత్తులో ఈ తరహా ఘటనలను ఎదుర్కొనేందుకు తగిన యంత్రాంగాన్ని సంసిద్ధం చేయాలని అది సూచించింది. గతంలో అమెరికా అధ్యక్షుడు ట్రంప్‌- ఈ రుగ్మతకు సంబంధించి క్యూబాపై నిందారోపణలు గుప్పించారు. తమ దౌత్య సిబ్బందిని ఉపసంహరించుకుంటూ, క్యూబా సిబ్బందిని బహిష్కరించారు. క్యూబా, రష్యాలపై అనుమానాలు వ్యక్తం చేశారు. ఆ తరవాత సిండ్రోమ్‌ సంగతేమిటో తేల్చాలని నిశ్చయించినట్లు విదేశాంగ మంత్రి ఆంటొనీ బ్లింకన్‌ సైతం జూన్‌లో ప్రకటించడం గమనార్హం. ఈ ఆరోపణల్ని క్యూబా తిరస్కరిస్తోంది. ఆరోపణలకు శాస్త్రీయ ఆధారాలు లేవని, ఇన్నేళ్లలో ఒక్క ఆధారాన్నీ గుర్తించలేదని క్యూబా శాస్త్రవేత్తల కమిటీ నివేదిక స్పష్టంచేసింది. మరోవైపు, మైక్రోవేవ్‌ తరహా ఆయుధాల దిశగా చైనా, అమెరికా ఇప్పటికే ముందడుగు వేయగా, మన డీఆర్‌డీఓ సైతం ‘డైరెక్టెడ్‌ ఎనర్జీ వెపన్స్‌’ ప్రాజెక్టును చేపట్టినట్లు తెలుస్తోంది. ఎప్పటికప్పుడు కొత్త తరహా మారణాయుధాల్ని కనిపెడుతున్న ఆధునిక ప్రపంచ దేశాలు ఏ తరహా అస్త్రాలను సిద్ధం చేస్తున్నాయనేదీ కాలమే తేల్చాలి.

- డి.శ్రీనివాస్‌ 

Sunitha: ఈ పాఠశాలకు వస్తుంటా.. నావంతు సహకారం అందిస్తా: గాయని సునీత



ఓర్వకల్లు: కర్నూలు జిల్లా ఓర్వకల్లు మండలంలోని పొదుపులక్ష్మి ఐక్యసంఘం నిర్వహిస్తున్న బాలభారతి పాఠశాలలో కొత్తగా కంప్యూటర్ ల్యాబ్‌ను ప్రారంభించారు. ఈ ల్యాబ్‌ను ప్రముఖ సినీ గాయని సునీత, కర్నూలు ఎన్నారై ఫౌండేషన్ చైర్మన్ పొట్లూరి రవి ప్రారంభించారు. ఓర్వకల్లు పొదుపు సంఘం మహిళలు శ్రమశక్తితో నిర్మించుకున్న బాలభారతి పాఠశాల మహిళాశక్తికి నిదర్శనమని, వారందరినీ అభినందిస్తున్నట్లు సునీత తెలిపారు. బాలభారతి పాఠశాలను స్ఫూర్తిగా తీసుకుని గ్రామీణ ప్రాంతాల్లో ఇలాంటివి మరిన్ని పాఠశాలలు రావాల్సిన అవసరం ఉందన్నారు. భవిష్యత్తులోనూ బాలభారతి పాఠశాలకు తాను వస్తుంటానని, తన వంతు సహకారం అందిస్తానని చెప్పారు. లాభాపేక్ష లేకుండా గ్రామీణ ప్రాంత విద్యార్థులకు ఉత్తమ విద్యను అందిస్తున్న బాలభారతి పాఠశాల విద్యార్థులను ఎన్నారై విద్యార్థులతో ఆన్‌లైన్‌లో అనుసంధానం చేసి ఆధునిక సాంకేతిక విద్యను బోధించేందుకు కృషిచేస్తానని కర్నూలు ఎన్నారై ఫౌండేషన్ ఛైర్మన్ పొట్లూరి రవి తెలిపారు. ఈ సందర్భంగా సునీత అక్కడి విద్యార్థులతో ముచ్చటించారు. వారికి చాక్లెట్లు, బిస్కెట్లు పంచిపెట్టారు. 



అంతకముందు, తమ పాఠశాలకు విచ్చేసిన అతిథులకు బాలభారతి పాఠశాల వ్యవస్థాపకురాలు విజయభారతి ఆధ్వర్యంలో ఘనంగా స్వాగతం పలికారు. స్వయంకృషితో ఎదిగిన సునీతలాంటి కళాకారులు అందరికీ ఆదర్శనీయమని, మరిన్ని విజయశిఖరాలు అధిరోహించాలని ఆమె ఆకాంక్షించారు. పొట్లూరి రవి ఆధ్వర్యంలో కర్నూలు ఎన్నారై ఫౌండేషన్ అందిస్తున్న సహకారం మరువలేనిదన్నారు. ఎన్నారైల సహకారంతో విద్య, వైద్య రంగాల్లో సేవలందిస్తామని, నిరుద్యోగ యువతలో నైపుణ్యం పెంపొందించే విధంగా శిక్షణా శిబిరాలు, సదస్సులు నిర్వహించనున్నట్టు ఫౌండేషన్‌ సమన్వయకర్త ముప్పా రాజశేఖర్‌ తెలిపారు. కర్నూలు జిల్లాకు చెందిన కళాకారులు, మేధావులు, క్రీడాకారులను ప్రోత్సహించడానికి ప్రతిభా పురస్కారాలు అందజేస్తామన్నారు. ఈ కార్యక్రమంలో పొదుపులక్ష్మి ఐక్యసంఘానికి చెందిన పలువురు మహిళలు, పాఠశాల విద్యార్థులు పాల్గొన్నారు. 







Anthony Fauci: ప్రపంచాన్ని ఒమిక్రాన్‌ చుట్టుముడుతోంది..మూడో డోసు తప్పనిసరి!



వాషింగ్టన్‌: సులభంగా వ్యాపించే గుణమున్న ఒమిక్రాన్‌ వేరియంట్‌ ప్రచండ వేగంతో ప్రపంచదేశాలను చుట్టుముడుతోందని అమెరికాలోని ప్రముఖ అంటువ్యాధుల నిపుణుడు, అమెరికా అధ్యక్షుడి ప్రధాన వైద్య సలహాదారు డాక్టర్‌ ఆంటోని ఫౌచీ పేర్కొన్నారు. ఈ నేపథ్యంలో ప్రయాణాలు చేయడం ఇన్‌ఫెక్షన్‌ ముప్పును మరింత పెంచుతుందని సూచించారు. రెండు డోసుల్లో వ్యాక్సిన్‌ తీసుకున్నప్పటికీ ఈ వేరియంట్‌తో బ్రేక్‌త్రూ ఇన్‌ఫెక్షన్లు పెరిగే ప్రమాదం ఉందన్న ఆయన.. తప్పకుండా బూస్టర్‌ డోసు తీసుకోవాలని అమెరికన్లకు సూచించారు.

కొవిడ్‌ తీవ్రత అధికంగా ఉన్న అమెరికాలో ఒమిక్రాన్‌ వేరియంట్‌ కేసులు పెరుగుతూనే ఉన్నాయి. ముఖ్యంగా హాలీడే సీజన్‌ కావడంతో ప్రజలు విహారయాత్రలకు ప్రాధాన్యమిస్తున్నారు. ఈ నేపథ్యంలో విస్తృత వేగంతో వ్యాపిస్తున్న ఒమిక్రాన్‌ వేగాన్ని కట్టడి చేయాలంటే మాస్కులు ధరించడంతోపాటు బూస్టర్‌ డోసు తీసుకోవాలని  ఫౌచీ సూచించారు. ఒమిక్రాన్‌ వేరియంట్‌ వల్ల బ్రేక్‌త్రూ ఇన్‌ఫెక్షన్‌లు పెరగడంలో ఎటువంటి సందేహం లేదని స్పష్టం చేశారు. ఇప్పటికే ప్రపంచవ్యాప్తంగా 90దేశాలకు వ్యాపించిన ఈ వేరియంట్‌ అమెరికాలో సగానికిపైగా రాష్ట్రాల్లో వెలుగు చూసిందని చెప్పారు.

ఇదిలా ఉంటే, విస్తృత వేగంతో వ్యాపిస్తున్న ఒమిక్రాన్‌ తీవ్రత దక్షిణాఫ్రికా, యూరప్‌ దేశాల్లో అధికంగా ఉంది. ఇప్పటికే అక్కడ నిత్యం వేల సంఖ్యలో ఈ కేసులు వెలుగు చూస్తున్నాయి. అటు అమెరికాలోనూ కొత్త వేరియంట్‌ తీవ్రత క్రమంగా పెరుగుతోంది. న్యూయార్క్‌లో పాజిటివిటీ రేటు 8 శాతం దాటింది. అయితే, వేగంగా వ్యాపిస్తున్నప్పటికీ ఇప్పటివరకు వ్యాధి తీవ్రత తక్కువగా కనిపిస్తుండడం కాస్త ఊరట కలిగించే విషయం.

ఖతార్‌లో ఘనంగా తెదేపా 40 వసంతాల వేడుకలు



ఖతార్‌: తెదేపా 40వ ఆవిర్భావ వేడుకలు ఖతార్‌లో ఘనంగా జరిగాయి. ఎన్నారై తెదేపా- ఖతార్ కౌన్సిల్ సభ్యుల ఆధ్వర్యంలో ప్రవాసులు ఘనంగా నిర్వహించారు. ఈ కార్యక్రమానికి ముఖ్య అతిథిగా పార్టీ జాతీయ అధికార ప్రతినిధి కొమ్మరెడ్డి పట్టాభిరాం హాజరయ్యారు. ఈ సందర్భంగా ఆయన మాట్లాడుతూ.. ఊహించని రీతిలో పార్టీ 40వ ఆవిర్భావ ఉత్సవాన్ని దిగ్విజయం చేసిన టీడీపీ ఖతార్ కుటుంబ సభ్యులను మనస్ఫూర్తిగా అభినందించారు. గత పది రోజులుగా గల్ఫ్ దేశాల పర్యటనలో తాను వెళ్లిన ప్రతిచోటా ఆదరణ లభించిందన్నారు. వేదిక, సభాప్రాంగణం అలంకరణ చూసి ముగ్దులై అంతా పసుపుమయంగా ఉందని ప్రశంసించారు. ఏపీ పునర్నిర్మానః జరగాలన్నా.. పోలవరం, అమరావతి నిర్మాణం పూర్తి చేయాలన్నా, యువతకు ఉపాధి లభించాలన్నా ప్రతి కార్యకర్తా తన వంతు కృషిచేసి పార్టీకి పూర్వవైభవం తీసుకొచ్చేందుకు పనిచేయాలన్నారు. పార్టీ అధినేత చంద్రబాబు అధికారంలోకి రావడం అనివార్యమనీ.. పిల్లల బంగారు భవిష్యత్తు ఎంతో అవసరమన్నారు. వైకాపా అరాచకాలను ఎండగట్టారు. ఆయన ప్రసంగం టీడీపీ ఖతార్ కార్యకర్తలు, అభిమానుల్లో ఉత్సాహం నింపింది. ఈ వేడుకల్ని విజయవంతం చేయడంలో కీలకంగా వ్యవహరించిన నరేష్ మద్దిపాటి, రవి పొనుగుమాటి, విక్రమ్ సుఖవాసి, గొట్టిపాటి రమణయ్య,  సత్యనారాయణ మల్లిరెడ్డి, మేష్ దాసరి సహా ప్రతి సైనికుడికీ హృదయపూర్వక అభినందనలు తెలిపారు. గత పది రోజులుగా కార్యక్రమాలు విజయవంతం కావడంలో కీలక భూమిక పోషించిన ఎన్నారై టీడీపీ విభాగం సమన్వయకర్త రాజశేఖర్ చప్పిడి, కువైట్ టీడీపీ అధ్యక్షులు సుధాకర్‌ రావు కుదరవల్లికి ధన్యవాదాలు తెలిపారు. 



ఈ సమావేశానికి హాజరైన వారందరికీ నరేష్ మద్దిపాటి అభినందనలు తెలిపారు. తెలుగువారందరి పార్టీ టీడీపీ అన్నారు. 40 వసంతాల తెలుగుదేశం ప్రస్థానం గురించి రవి పొనుగుమాటి చక్కగా వివరించారు. పార్టీ ఎదుర్కొన్న సంక్షోభాలు, ఒడిదొడుకులు, సాధించిన అపూర్వ విజయాలు, అభివృద్ధి- సంక్షేమం గురించి వివరించారు. అలాగే,  పార్టీ విజయంకోసం, చంద్రబాబును అధికారంలోకి తీసుకొచ్చేందుకు అంతా కలిసికట్టుగా పనిచేయాలని సత్యనారాయణ మల్లిరెడ్డి పిలుపునిచ్చారు. వైకాపా ప్రభుత్వం చేపడుతున్న ప్రజా వ్యతిరేక విధానాలను ప్రతి కార్యకర్త ఎండగట్టాలని గొట్టిపాటి రమణయ్య సూచించారు. ప్రతి తెలుగుదేశం కార్యకర్త కార్యోన్ముఖులై ముందుకు సాగాలని శాంతయ్య యలమంచిలి కోరారు. ఈ సమావేశానికి విచ్చేసిన మహిళలు, చిన్నారులను జేవీ సత్యనారాయణ కొనియాడారు. 



తెదేపా ఆవిర్భావ దినోత్సవ కార్యక్రమంలో మహిళలు, చిన్నారులు ప్రత్యేక ఆకర్షితులుగా నిలిచారు. పలువురు కార్యకర్తలు, తెదేపా అభిమానులు పట్టాభిరాంతో ఫొటోలు దిగి సందడి చేశారు. ఈ కార్యక్రమాన్ని ముగించుకొని అయన అమెరికా బయలుదేరారు. ఈ కార్యక్రమానికి విక్రమ్ సుఖవాసి వ్యాఖ్యాతగా వ్యవహరించగా,  రవి పొనుగుమాటి ముగింపు సందేశ ధన్యవాదాలతో కార్యక్రమం  విజయవంతంగా ముగిసింది.

NATS: అమెరికా తెలుగు సంబరాల నిర్వహణపై ‘నాట్స్’ సన్నాహక సమావేశం



న్యూజెర్సీ: అమెరికాలోని ప్రముఖ తెలుగు సంఘాల్లో ఒకటైన ‘ఉత్తర అమెరికా తెలుగు సంఘం (నాట్స్)’.. రెండేళ్లకోసారి నిర్వహించే ‘అమెరికా తెలుగు సంబరాలు’ ఈసారి న్యూజెర్సీ వేదికగా జరపనుంది. ఇవి 7వ వేడుకలు కాగా.. వాటి నిర్వహణపై న్యూజెర్సీలో తొలి సన్నాహక సమావేశాన్ని నిర్వహించింది. ఈసారి సంబరాలు ఎలా ఉండాలి? తెలుగువారు అధికంగా ఉండే న్యూజెర్సీలో ఎంత మంది ఈ వేడుకలకు వస్తారు? సంబంధిత ఏర్పాట్లపై ఈ సందర్భంగా చర్చించారు. నాట్స్- అమెరికా తెలుగు సంబరాల కమిటీ కన్వీనర్ శ్రీధర్ అప్పసాని మాట్లాడుతూ.. స్థానిక కళాకారులకు ప్రాధాన్యం ఇస్తూ నాట్స్ నినాదమైన ‘భాషే రమ్యం.. సేవే గమ్యం’కి తగ్గట్టుగా సంబరాలను మరింత ఘనంగా నిర్వహించేలా అందరూ సహకరించాలని కోరారు. 

నాట్స్ మాజీ ఛైర్మన్ శ్యాం మద్దాలి, మాజీ ప్రెసిడెంట్ గంగాధర్ దేసు, మాజీ బోర్డ్ డైరెక్టర్ రాజేంద్ర అప్పలనేని తదితరులు తమ అనుభవాలను పంచుకున్నారు. నాట్స్ ఛైర్ విమెన్ అరుణ గంటి, బోర్డు సెక్రెటరీ శ్యాం నాళం, బోర్డు డైరెక్టర్‌లు చంద్రశేఖర్ కొణిదెల, వంశీ వెనిగళ్ల, ఎగ్జిక్యూటివ్ సెక్రటరీ (మీడియా) మురళీ కృష్ణ మేడిచెర్ల, నేషనల్ కోఆర్డినేటర్ సురేశ్ బొల్లు, జోనల్ వైస్ ప్రెసిడెంట్ గురుదేసు, న్యూజెర్సీ బృంద సభ్యులు వంశీ, అరుణ్ శ్రీరామ్, శేఖర్, సూర్యదేవర, శరత్, టీఎఫ్ఎఎస్ ప్రెసిడెంట్ మధు రాచకుళ్ల, టీఎఫ్ఎఎస్ ఎగ్జిక్యూటివ్ టీమ్, టీఏజీడీవీ ప్రెసిడెంట్ రెహమాన్‌తోపాటు అనేక తెలుగు సంఘాల ప్రతినిధులు పాల్గొన్నారు. తమ విలువైన సలహాలు, సూచనలు అందించారు.

సిలికాన్ ఆంధ్ర యూనివర్సిటీలో ప్రవాస భారతీయులతో రాజ్‌నాథ్ సింగ్ భేటీ



శాన్‌ఫ్రాన్సిస్కో: అమెరికాలోని శాన్‌ఫ్రాన్సిస్కో బే ఏరియాలోని సిలికాన్‌ ఆంధ్ర యూనివర్సిటీలో గురువారం భారత రక్షణమంత్రి రాజ్‌నాథ్‌ సింగ్‌  అక్కడి ప్రవాస భారతీయులనుద్దేశించి మాట్లాడారు. సుదీర్ఘకాలంగా ఆ ప్రాంతంలో నివసిస్తున్న తెలుగు వారు, ఇతర భారతీయులు, భారతీయ మూలాలున్న పారిశ్రామికవేత్తలు, వ్యాపారులు, ఇండియన్‌ కమ్యూనిటీకి చెందిన ఇతర ప్రముఖులతో రాజ్‌నాథ్‌సింగ్‌ సంభాషించారు. ఈ సందర్భంగా ఆయన... భారత్‌లో ప్రధానమంత్రి నరేంద్రమోదీ చేపడుతున్న పలు కార్యక్రమాలను వివరించారు. ఎన్నారైల విషయంలో భారత ప్రభుత్వం తీసుకుంటున్న నిర్ణయాలు, అమెరికా వీసా విషయంలో ఇటీవల తలెత్తిన పరిణామాలపై చర్చించారు. ఎన్నారైల కోసం అనేక కార్యక్రమాలు చేపడుతున్నామని, అమెరికాలో ఉన్న భారతీయుల క్షేమం కోసం కరోనా సమయంలో ఉచితంగా టీకాలు పంపిణీ చేసిన విషయాన్ని రాజ్‌నాథ్‌ ప్రస్తావించారు.



 రక్షణమంత్రి రాజ్‌నాథ్‌సింగ్‌ పాల్గొన్న ఈ కార్యక్రమం భారత దౌత్యకార్యాలయం కాన్సుల్‌ జనరల్‌ డాక్టర్‌ టీవీ నాగేంద్ర ప్రసాద్‌ నేతృత్వంలో యూనివర్సిటీ ఆఫ్‌ సిలికాన్‌ ఆంధ్రలో నిర్వహించగా, భారత దౌత్యకార్యాలయం నుంచి డాక్టర్‌ అకున్‌ సబర్వాల్‌, రాజేశ్‌ నాయక్‌ సమన్వయ పరిచారు. సిలికాన్‌ ఆంధ్ర ఛైర్మన్‌ ఆనంద్‌ కూచిభొట్ల, దిలీప్‌ కొండపర్తి, రాజు చామర్తి, దీనబాబు కొండుభట్ల, ఆరిజోనా నుంచి ఇండియన్‌ కమ్యూనిటీ ప్రముఖులు వెంకట్‌ కొమ్మినేనితో పాటు పలువురు స్థానిక నేతలు పాల్గొన్నారు. రాజ్‌నాథ్‌సింగ్‌తో పాటు రక్షణ మంత్రిత్వశాఖకు సంబంధించిన సీనియర్‌ అధికారులు ఎయిర్‌ మార్షల్‌ శివకృష్ణ, డిఫెన్స్‌ ప్రొడక్షన్‌ అడిషినల్‌ సెక్రటరీ సంజయ్‌ జాజు, పంకజ్‌ అగర్వాల్‌, అనూప్‌ సింఘాల్‌, హర్షవర్ధన్‌, రక్షణమంత్రి వ్యక్తిగత కార్యదర్శి అలోక్‌ తివారీ తదితరులు హాజరయ్యారు. ఈ కార్యక్రమంలో పెద్ద సంఖ్యలో ప్రవాసాంధ్రులు పాల్గొన్నారు.





Indian Students: భారతీయ విద్యార్థులకు శుభవార్త

 కొన్ని రంగాల్లో వర్క్‌ పర్మిట్లకు ప్రీమియం ప్రొసెసింగ్‌
అమెరికా నిర్ణయం



వాషింగ్టన్‌: వర్క్‌ పర్మిట్ల (ఓపీటీ) విషయంలో కొన్ని రంగాల్లో పని చేయాలనుకుంటున్న విద్యార్థులకు ప్రీమియం ప్రొసెసింగ్‌ను వర్తింపజేయనున్నట్లు అమెరికా ప్రకటించింది. సోమవారం అగ్రదేశం ప్రకటించిన ఈ విధానం ద్వారా సైన్సు, టెక్నాలజీ, ఇంజినీరింగ్‌, గణితంలలో (స్టెమ్‌) ప్రీమియం ప్రొసెసింగ్‌ను వర్తింపజేస్తారు. దీనివల్ల భారతీయ విద్యార్థులకు అత్యధిక ప్రయోజనం కలగనుంది. ఈ విధానం ఈ నెల 6వ తేదీ నుంచే అమల్లోకి వచ్చినట్లు అమెరికా వలస సేవల విభాగం వెల్లడించింది. ‘ఆన్‌లైన్‌ దరఖాస్తులకు అదనంగా ఈ ప్రీమియం ప్రొసెసింగ్‌ ఎఫ్‌-1 వీసాదారులకు ఎంతో మేలు చేస్తుందని వలస సేవల విభాగం డైరెక్టరు ఎం.జడ్డో పేర్కొన్నారు. ఐ-907 ఫారం ద్వారా కొత్త ఆన్‌లైన్‌ విధానంలో ప్రీమియం ప్రొసెసింగ్‌కు దరఖాస్తు చేసుకోవచ్చని ఆయన వెల్లడించారు. ఇది భారతీయ విద్యార్థులకు గొప్ప వార్త అని కమ్యూనిటీ లీడర్‌ అజయ్‌ భూటోపియా తెలిపారు. ఓపీటీ అనుమతుల కోసం ఎంతోకాలంగా ఎదురు చూస్తున్న వారికిది ఎంతో మేలు చేయనుందని వెల్లడించారు. ‘వలస సేవల విభాగం ఐ-907 ఫారాలను ఆన్‌లైన్‌లోగానీ, కాగిత రూపంలోగానీ అంగీకరిస్తుంది. ఇప్పటికే ఐ-765 ఫారాలను దాఖలు చేసినవారూ ప్రీమియం ప్రొసెసింగ్‌కు దరఖాస్తు చేయొచ్చు. ఇందులో ఓపీటీ ముగింపు దశకు చేరుకున్నవారు, ఓపీటీ పూర్తయినవారు 24 నెలల పొడిగింపునకూ దరఖాస్తు చేయవచ్చు. ఐ-765తోపాటు ఐ-907 దరఖాస్తులను ఏప్రిల్‌ 3వ తేదీ వరకూ వలస సేవల విభాగం స్వీకరిస్తుంది. ఈ కొత్త విధానం ద్వారా ఓపీటీ అనుమతుల ప్రక్రియ క్రమబద్ధీకరణ జరుగుతుంది. ఎఫ్‌-1 వీసాదారులకు గొప్ప ఉపశమనం కలుగుతుంది’ అని భూటోపియా వివరించారు.

UPI Payments: ఎన్‌ఆర్‌ఐలకూ యూపీఐ సదుపాయం.. తొలుత ఈ 10 దేశాల వారికే ఛాన్స్‌!



దిల్లీ: విదేశాల్లో ఉన్న భారతీయులకు సైతం  యూనిఫైడ్‌ పేమెంట్స్‌ ఇంటర్‌ఫేస్‌ (UPI) సేవలు అందుబాటులోకి రానున్నాయి. ఈ మేరకు  భారత జాతీయ చెల్లింపుల కార్పొరేషన్‌ (NPCI) ఒక ప్రకటన విడుదల చేసింది. దీంతో 10 దేశాల్లోని ఎన్‌ఆర్‌ఐలు యూపీఐ ద్వారా నగదు బదిలీ చేయొచ్చని పేర్కొంది. ఈ మేరకు యూపీఐ  లావాదేవీలు నిర్వహించే  సంస్థలు ఏప్రిల్‌30 నాటికి ఎన్‌ఆర్‌ఐలకు సేవలందించేందుకు అనువైన సాంకేతికతను ఏర్పాటు చేసుకోవాలని సూచించింది. ఎన్‌ఆర్‌ఈ (NRE)/ఎన్‌ఆర్‌వో(NRO) ఖాతాలున్న ఎన్‌ఆర్‌ఐలు తమ అంతర్జాతీయ మొబైల్‌ నంబర్ల ద్వారా యూపీఐ సేవలను ఉపయోగించుకోవచ్చు. తొలుత సింగపూర్‌, ఆస్ట్రేలియా, కెనడా, హాంకాంగ్‌, ఒమన్‌, ఖతార్‌, అమెరికా, సౌదీ అరేబియా, యూఏఈ, బ్రిటన్‌ దేశాల్లోని ఎన్‌ఆర్‌ఐలకు ఈ సేవలు అందుబాటులోకి రానున్నాయి. 

‘‘విదేశాల్లో ఉంటున్న భారతీయులు ఎన్‌ఆర్‌ఈ/ఎన్‌ఆర్‌వో ఖాతాల నుంచి తాము ఉంటున్న దేశాల్లోని ఫోన్ నంబర్‌ నుంచి యూపీఐ ద్వారా నగదు బదిలీ చేయొచ్చు. ప్రస్తుతం పది దేశాల్లో ఈ సేవలు అందబాటులోకి తెస్తున్నాం. ఎన్‌ఆర్‌ఐలు భారత్‌కు వచ్చిన సందర్భంలో నగదు చెల్లింపులు/బదిలీకి యూపీఐ సేవలు వినియోగించుకోవచ్చు’’ అని పేమెంట్స్‌ కౌన్సిల్‌ ఛైర్మన్‌ విశ్వాస్‌ పటేల్‌ తెలిపారు. యూపీఐలోని సిమ్‌ బైండింగ్ భద్రతా ఫీచర్‌ కారణంగా భారతీయ నెట్‌వర్క్‌ సిమ్‌కార్డులు ఉపయోగించని ఫోన్‌ నంబర్లతో యూపీఐ చెల్లింపులు చేయడం సాధ్యపడేదికాదు. త్వరలో యూపీఐ నిర్వహణ సంస్థలు కొత్త సాంకేతికతను అభివృద్ధి చేసిన తర్వాత ఎన్‌ఆర్‌ఐలు తమ అంతర్జాతీయ ఫోన్‌ నంబర్లకు ఎన్‌ఆర్‌ఈ/ఎన్‌ఆర్‌వో నంబర్లు అనుసంధానించి యూపీఐ చెల్లింపులు చేయొచ్చు. 

కమలా హారిస్‌ అసలు పేరేంటి?

ఆసక్తికర విషయాలతో కొత్త పుస్తకం



వాషింగ్టన్‌: అమెరికా ఉపాధ్యక్షురాలు కమలా హారిస్‌కు సంబంధించి తెలియని విషయాలతో కొత్త పుస్తకం ఈ నెలాఖరులో విడుదల కానుంది. ఇండియన్‌-అమెరికన్, టైమ్స్‌ ఆఫ్‌ ఇండియా అమెరికా బ్యూరో చీఫ్‌ అయిన చిదానంద్‌ రాజ్‌ఘట్ట ‘కమలా హారిస్‌: ఫినామినల్‌ వుమెన్‌’ (కమలా హారిస్‌: అద్భుత మహిళ) పేరుతో దీన్ని రాశారు. కమలా హారిస్‌ జన్మ ధ్రువపత్రంలో ఆమె పేరును ఏమని రాశారు?...అన్న దగ్గర నుంచి అమెరికా ఉపాధ్యక్షురాలిగా ఎదిగే వరకు చోటుచేసుకున్న పరిణామాలను వివరించారు. బర్త్‌ సర్టిఫికెట్‌లో ఆమె పేరును కమలా అయ్యర్‌ అని రాశారు. అనంతరం కమలా దేవి అని మార్చారు. ఆమె తల్లి శ్యామలా గోపాలన్‌ సంప్రదాయ తమిళ బ్రాహ్మణ కుటుంబానికి చెందిన వారు. తండ్రి డొనాల్డ్‌ హారిస్‌ ఆఫ్రికన్‌-అమెరికన్‌. ఆర్థిక శాస్త్రం చదివిన ఆయన కమల చంటిపాపగా ఉన్నప్పుడు భారత్‌ వచ్చి దిల్లీ స్కూల్‌ ఆఫ్‌ ఎకనామిక్స్‌లో కొంతకాలం పాటు అధ్యయనం చేశారు. ఆ విధంగా ఆయనకు భారత్‌తో బంధం ఏర్పడింది. ఆమె చిన్నతనంలో ప్రముఖ ఆర్థికశాస్త్రవేత్తలు అమర్త్య సేన్, లార్డ్‌ మేఘానంద దేశాయ్, అజిత్‌ సింగ్‌లు వారి ఇంటికి వచ్చేవారు. వీరంతా మాజీ ప్రధాని మన్మోహన్‌సింగ్‌ సహచరులు కావడం విశేషం. కమలా హారిస్‌ వంటలో ప్రవీణురాలు కూడా. ఆమె వంటను కేవలం పాకశాస్త్ర కళగానే కాకుండా ఓ చికిత్స విధానంగా కూడా పరిగణిస్తారు. భారతీయ వంటకాలను చాలా మందికి రుచి చూపించారు కూడా. 

యూఏఈలో వైభవంగా వైకుంఠనాథుడి కల్యాణోత్సవం



ఇంటర్నెట్‌ డెస్క్‌: యూఏఈలోని అజ్మన్‌లో ప్రవాసాంధ్రులు వైకుంఠనాథుని కల్యాణోత్సవం వైభవంగా జరిపించారు. ఇండియన్ అసోసియేషన్ హాలులో తిరుపతికి చెందిన ప్రవాసాంధ్రులు కటారు శ్రీలత, కటారు సుదర్శన్ దంపతుల ఆధ్వర్యంలో నిర్వహించిన ఈ వేడుకలో తెలుగు రాష్ట్రాల భక్తులతోపాటు వివిధ రాష్ట్రాల, విదేశాల భక్తులు సైతం వైకుంఠవాసుని దర్శించుకున్నారు. ఉదయం సుప్రభాత సేవతో మొదలైన ఈ వేడుక.. పంచాంగ శ్రవణం, హోమం, చివరగా శ్రీనివాసుని సతీసమేత కల్యాణంతో ముగిసింది. ఈ కల్యాణోత్సవానికి నిర్వాహకుల విజ్ఞప్తి తితిదే నుంచి అధికారికంగా శ్రీనివాసాచార్యుల బృందం విచ్చేసి వేదమంత్రాల సాక్షిగా వైకుంఠ నాథుడి కల్యాణం అంగరంగ వైభవంగా జరిపించారు. 



ఈ వేడుకకు యూఏఈలోని శ్రీకృష్ణ మందిరం ఆలయ ధర్మకర్త వాసు షరాఫ్‌ ముఖ్యఅతిథిగా విచ్చేశారు. ఈ సందర్భంగా ఆయన మాట్లాడుతూ  ఏటా ఈ కల్యాణోత్సవానికి రావడం అదృష్టంగా భావిస్తున్నట్టు తెలిపారు. కరోనా సమయంలోనూ అన్ని జాగ్రత్తలూ పాటించి కల్యాణం జరపడం అద్భుతంగా ఉందంటూ నిర్వాహకుల్ని ప్రశంసించారు. హైదరాబాద్‌ నుంచి విచ్చేసిన పంచాంగకర్త సూర్యనారాయణ పంచాంగ శ్రవణం చేశారు. కల్యాణం జరుగుతున్న వేళ భక్తులంతా వేంకటేశ్వర నామ కీర్తనలు ఆలపించారు. వైకుంఠవాసుని కల్యాణం అనంతరం భక్తులందరికీ తిరుపతి లడ్డూ ప్రసాదంతో పాటు అన్నప్రసాదాలు అందజేశారు. దాదాపు 15వేల మంది భక్తులు ఈ కల్యాణ వైభోగాన్ని తిలకించినట్టు అంచనా. నిర్వాహకుల ఏర్పాట్లను పలువురు ప్రశంసించారు. 



16న దుబాయిలో తెదేపా ‘మీట్ అండ్‌ గ్రీట్‌’ కార్యక్రమం

దుబాయి: ఈ నెల 16న దుబాయిలో తెదేపా మీట్‌ అండ్‌ గ్రీట్‌ కార్యక్రమం జరగనుంది. భవిషత్తులో చేపట్టాల్సిన కార్యక్రమాలపై చర్చించేందుకు కరామా ప్రాంతంలో నిర్వహించే ఈ కార్యక్రమానికి మాజీ మంత్రి, తెదేపా నేత గొల్లపల్లి సూర్యారావు, గల్ఫ్‌ తెదేపా అధ్యక్షుడు రావి రాధాకృష్ణ ముఖ్య అతిథులుగా హాజరుకానున్నారు. మీట్‌ అండ్‌ గ్రీట్‌ కార్యక్రమం కోసం అన్ని ఏర్పాట్లు చేస్తున్నట్టు యూఏఈ తెదేపా నేతలు తెలిపారు. గల్ఫ్‌ తెదేపా కమిటీ వేసిన తర్వాత తొలిసారి ఇద్దరు నేతలు వస్తున్న సందర్భంగా వారికి ఘనంగా స్వాగతం పలకనున్నట్టు ఓ ప్రకటనలో పేర్కొన్నారు.



Singapore Telugu Samajam: సింగపూర్‌లో ఉత్సాహంగా ‘నారీ-2022’



ఇంటర్నెట్‌డెస్క్‌: సింగపూర్‌లో నివసించే తెలుగు వనితల కోసం ‘సింగపూర్‌ తెలుగు సమాజం’ ఆధ్వర్యంలో ‘నారీ-2022’ పేరుతో లేడీస్‌ నైట్‌ కార్యక్రమాన్ని పెద్ద ఎత్తున నిర్వహించారు. సింగపూర్‌లోని ఆర్చర్డ్‌ హోటల్‌లో నిర్వహించిన ఈ కార్యక్రమానికి నటి హరితేజ వ్యాఖ్యాతగా వ్యవహరించారు. ముఖ్యఅతిథిగా ఏపీ మంత్రి ఆర్కే రోజా హాజరయ్యారు. ప్రముఖ గాయని సునీత తన పాటలతో ఉర్రూతలూగించారు. ఆద్యంతం వినోదభరితంగా సాగిన ఈ ఈవెంట్‌కు సుమారు 500 మంది మహిళలు హాజరయ్యారు.



కార్యక్రమంలో భాగంగా మిస్‌ అండ్‌ మిసెస్‌ ఎస్‌టీఎస్‌ పోటీలు, ఫాస్టెస్ట్‌ ఫింగర్స్‌, వేషభాషల అనుకరణ, స్టెప్స్‌ ఛాలెంజ్‌, తల్లీకూతుళ్ల సరదా సందడి, సాంస్కృతిక కార్యక్రమాలు ప్రేక్షకులను మంత్రముగ్ధుల్ని చేశాయి. సంప్రదాయబద్ధంగా వివిధ రకాల చీరలతో నిర్వహంచిన ప్రదర్శన సింగపూర్‌ బుక్‌ ఆఫ్‌ రికార్డ్స్‌లో స్థానం సంపాదించింది.



ఈ సందర్భంగా మంత్రి రోజా మాట్లాడుతూ మహిళల కోసం ప్రత్యేకంగా కార్యక్రమాన్ని రూపొందించడం.. ఇంత పెద్ద సంఖ్యలో మహిళలు పాల్గొనే కార్యక్రమానికి ముఖ్యఅతిథిగా తనను ఆహ్వానించడంపై ఆనందం వ్యక్తం చేశారు. సింగపూర్ తెలుగు సమాజం అధ్యక్షులు కోటిరెడ్డి మాట్లాడుతూ మహిళల కోసం ఈ కార్యక్రమం చేయడం తనకెంతో సంతోషాన్ని ఇచ్చిందని చెప్పారు. ఆహూతులను అలరింపజేసిన గాయని సునీత, వ్యాఖ్యాత హరితేజకు ఆయన కృతజ్ఞతలు తెలిపారు. బిజీ షెడ్యూల్‌ను సైతం పక్కనపెట్టి ముఖ్యఅతిథిగా విచ్చేసిన మంత్రి రోజాకు ప్రత్యేక ధన్యవాదాలు తెలిపారు.

కార్యక్రమం విజయవంతంగా నిర్వహించేందుకు కృషి చేసిన కార్యవర్గ సభ్యులు, వాలంటీర్లు, స్పాన్సర్లు, విజేతలు, సింగపూర్‌లోని పలు మహిళా సంఘాలు, లక్కీ డ్రా విజేతలు, హాజరైన మహిళలకు నిర్వాహకురాలు విజయారెడ్డి కృతజ్ఞతలు తెలిపారు.







NRI's for Amaravati: అమరావతి ‘మహా పాదయాత్ర’కు ఎన్నారైల సంఘీభావం

మహా పాదయాత్రలో ప్రత్యక్షంగా పాల్గొననున్న ఎన్నారైలు



అమరావతి: ఆంధ్రప్రదేశ్‌లో గత 685 రోజులుగా అమరావతి రాజధాని తరలింపునకు వ్యతిరేకంగా రైతుల ఉద్యమం కొనసాగుతున్న సంగతి తెలిసిందే. రాష్ట్ర ప్రభుత్వానికి వ్యతిరేకంగా రైతులు, మహిళలు, యువతీ యువకులు ఈ ఉద్యమంలో పాల్గొంటున్నారు. అయినప్పటికీ అమరావతిపై జగన్ ప్రభుత్వం ఎలాంటి ప్రకటన చేయలేదు. ఈ నేపథ్యంలోనే ఈ ఉద్యమాన్ని మరింత ఉద్ధృతం చేసేందుకు రైతులు ‘మహా పాదయాత్ర’కు శ్రీకారం చుట్టారు. అమరావతిలోని తుళ్లూరు నుంచి ప్రారంభమైన ఈ మహా పాదయాత్ర తిరుపతిలో ముగియనుంది. 45 రోజుల పాటు దాదాపు 450 కిలోమీటర్ల మేర ఈ పాదయాత్ర కొనసాగనుంది. ఈ పాదయాత్రకు తెదేపా, జనసేన, సీపీఐ, సీపీఎం పార్టీలు మద్దతు ప్రకటించాయి. ఈ మహా పాదయాత్రకు ఎన్నారైలు కూడా తమ మద్దతు తెలిపారు. అమెరికాలోని ప్రముఖ ప్రవాసాంధ్రుడు, తెదేపా ఎన్నారై నేత, ఏపీ ప్రభుత్వ మాజీ ప్రతినిధి, తానా మాజీ అధ్యక్షుడు జయరాం కోమటి  రైతుల పాదయాత్రకు సంఘీభావం తెలిపారు.

ఈ పాదయాత్రలో అమెరికా నుంచి ఎన్నారైలు కూడా వచ్చి ప్రత్యక్షంగా పాల్గొంటారని వెల్లడించారు. ఈ యాత్రకు పూర్తి మద్దతు, సహకారం ఉంటుందన్నారు. అమెరికాలోని ఇండియన్ కాన్సులేట్ అధికారులను ఎన్నారైల బృందం కలవనుందని, అమరావతి తరలింపునకు వ్యతిరేకంగా నిరసన తెలుపుతూ ఎన్నారైల బృందం ఒక లేఖను అధికారులకు అందజేయనున్నట్లు జయరాం కోమటి తెలిపారు. అదేవిధంగా అమరావతి ఉద్యమాన్ని కేంద్ర ప్రభుత్వ దృష్టికి తీసుకెళ్లనున్నట్లు చెప్పారు.

అమరావతి నుంచి రాజధాని తరలింపునకు వ్యతిరేకంగా రైతులు చేపట్టిన పలు నిరసన కార్యక్రమాలకు గతంలోనూ ఎన్నారైలు అండగా ఉన్నారని, భవిష్యత్తులోనూ మద్దతుగా ఉంటామని ఈ సందర్భంగా ఆయన పేర్కొన్నారు. గత ఏడాది జులై 4వ తేదీన అమరావతి రైతుల ఉద్యమం 200వ రోజుకు చేరుకున్న సందర్భంగా ఎన్నారైలు 200 నగరాల్లో ‘ఎన్నారైస్ ఫర్ అమరావతి’ నినాదంతో  నిరసన కార్యక్రమం చేపట్టినట్లు గుర్తు చేశారు. ఈ నిరసనలో అమెరికాతో పాటు పలు దేశాల్లోని ప్రవాసాంధ్రులు పాల్గొని కార్యక్రమాన్ని విజయవంతం చేశారన్నారు. అదే తరహాలో పాదయాత్రలో కూడా భారీ సంఖ్యలో ఎన్నారైలు పాల్గొని రైతులకు మద్దతుగా, అమరావతి తరలింపునకు వ్యతిరేకంగా నిరసన వ్యక్తం చేస్తారని వెల్లడించారు. ఈ కార్యక్రమం కూడా విజయవంతమవుతుందని జయరాం కోమటి ఆశాభావం వ్యక్తం చేశారు.

జులై 3, 4 తేదీల్లో ‘శ్రీ సాంస్కృతిక కళాసారథి’ వార్షికోత్సవాలు



సింగపూర్‌: సాహిత్య, సంగీత, సాంస్కృతిక, ఆధ్యాత్మిక, నాటక రంగాల్లో, సుమారు 24 కార్యక్రమాలను విజయవంతంగా నిర్వహించి, తనకంటూ ప్రత్యేక గుర్తింపు తెచ్చుకుంది సింగపూర్‌కు చెందిన ప్రవాస తెలుగు సంస్థ ‘శ్రీ సాంస్కృతిక కళాసారథి’. సంస్థ ఏర్పాటై ఏడాది కాలం పూర్తయిన నేపథ్యంలో అత్యంత ఘనంగా వార్షికోత్సవాలను నిర్వహించేందుకు సమాయత్తమవుతోంది. ఇందులో భాగంగా జులై 3, 4 తేదీల్లో ‘అంతర్జాతీయ సాంస్కృతిక సమ్మేళనం 2021’ అనే బృహత్‌ కార్యానికి శ్రీకారం చుట్టింది.

ప్రపంచ నలుమూలల్లో వివిధ దేశాల్లోని తెలుగువారి ప్రతిభకు పట్టం కట్టే విధంగా, అన్ని దేశాల తెలుగు కళాకారులు ఒక కార్యక్రమం ద్వారా అందరికీ పరిచయమయ్యే విధంగా దీన్ని తీర్చిదిద్దనున్నారు. సుమారు 34 దేశాల నుండి 45 తెలుగు సంస్థలు ఇందుకు సహకారం అందించనున్నాయి. అమెరికాలోని తానా, వంగూరి ఫౌండేషన్ వంటి ప్రముఖ సంస్థలతో పాటు ఆస్ట్రేలియా, న్యూజిలాండ్, మలేషియా, హాంకాంగ్, కువైట్, ఖతార్, సౌదీ అరేబియా, యునైటెడ్ కింగ్డమ్, నార్వే, దక్షిణాఫ్రికా, ఫ్రాన్స్, కెనడా, మారిషస్ మొదలైన 34 దేశాల నుంచి తెలుగు కళాకారులు రచయితలు ఈ కార్యక్రమంలో పాల్గొననున్నారు. కంచి కామకోటి పీఠాధిపతులు జగద్గురు శ్రీశ్రీశ్రీ విజయేంద్ర సరస్వతి స్వామి వారు తమ అనుగ్రహభాషణం ఇవ్వనుండటం ఈ సారి ప్రత్యేకత.



సంస్థ అధ్యక్షులు కవుటూరు రత్నకుమార్ మాట్లాడుతూ ‘భారత ఉపరాష్ట్రపతి వెంకయ్యనాయుడు ఈ కార్యక్రమానికి ప్రారంభోపన్యాసం చేస్తారని, ప్రముఖ ఆధ్యాత్మిక ప్రవచనకర్తలు సామవేదం షణ్ముఖశర్మ, గరికిపాటి నరసింహారావు ఈ కార్యక్రమానికి విచ్చేసి ప్రత్యేక శుభాకాంక్షలు తెలియజేయనున్నారని వెల్లడించారు. రామ్ మాధవ్, మండలి బుద్ధ ప్రసాద్ , జేడీ లక్ష్మీనారాయణ, వామరాజు సత్యమూర్తి , వంగూరి చిట్టెన్ రాజు, వంశీ రామరాజు వంటి పెద్దలు  కూడా కార్యక్రమానికి విచ్చేసి ప్రసంగిస్తారని రత్నకుమార్‌ తెలిపారు. వీరితో పాటు, సురేఖ మూర్తి, ఎల్లా వెంకటేశ్వరరావు, మాండోలిన్ రాజేష్, నేమాని పార్థసారథి వంటి సంగీత దిగ్గజాలు, తనికెళ్ళ భరణి, భువనచంద్ర, మురళీ మోహన్, సాయి కుమార్, సాలూరు కోటి వంటి సినీ ప్రముఖులు ఈ ప్రపంచ వేదికను అలంకరించనున్నారు. రాధిక మంగిపూడి, చామిరాజు రామాంజనేయులు కార్యక్రమ ముఖ్య సమన్వయకర్తలుగా,  ఊలపల్లి భాస్కర్, గణేశ్న రాధాకృష్ణ ముఖ్య సాంకేతిక నిర్వాహకులుగా వ్యవహరిస్తున్నారు. ‘శుభోదయం’ సంస్థ స్పాన్సర్‌గా, సింగపూర్ తెలుగు టీవీ, ఈ క్షణం, మా గల్ఫ్, మొదలైన వారు మీడియా పార్ట్నర్స్‌గా నిర్వహిస్తున్న ఈ కార్యక్రమం ప్రపంచవ్యాప్తంగా రెండు రోజులపాటు యూట్యూబ్, ఫేస్‌బుక్‌ల ద్వారా ప్రత్యక్ష ప్రసారం కానుందని కవుటూరి రత్నకుమార్‌ ఒక ప్రకటనలో తెలిపారు.

USA: అమెరికాలో.. 1శాతం ఉన్న భారతీయులు.. పన్నుల్లో వాటా 6శాతం



వాషింగ్టన్‌: అమెరికా(USA) జనాభాలో ఒక శాతం ఉన్న భారత సంతతి పౌరులు(NRIs).. అక్కడి పన్నుల్లో మాత్రం 6శాతం వాటా కలిగి ఉన్నారని అమెరికా చట్టసభ సభ్యుడొకరు వెల్లడించారు. ఈ వర్గం వారు ఎటువంటి సమస్యలు సృష్టించరని, చట్టాలను గౌరవిస్తారని అన్నారు. అమెరికా ప్రతినిధుల సభలో ప్రసంగం చేసిన ఓ రిపబ్లికన్‌ పార్టీ ప్రతినిధి.. తన నియోజకవర్గంలో అత్యధికంగా నివసించే భారత సంతతి పౌరులను ఉద్దేశిస్తూ ఈ విధంగా మాట్లాడారు.

‘అమెరికా సమాజంలో సుమారు ఒక్క శాతం ఉన్నప్పటికీ పన్నుల్లో వారి వాటా ఆరు శాతం. వారు ఎటువంటి సమస్యలు సృష్టించరు. చట్టాలకు అనుగుణంగా నడుచుకుంటారు. తీవ్ర కుంగుబాటు, ఓవర్‌డోస్‌లతో అత్యవసర వైద్యం కోసం వచ్చే ఇతర పౌరులకు ఉండే సమస్యలు భారత సంతతి పౌరులకు లేవు. అత్యంత ఉత్పాదకత లేదా కుటుంబ ఆధారమైన వారి నేపథ్యం ఎంతో ఉత్తమమైనది’ అని అమెరికా ప్రతినిధుల సభలో చేసిన స్వల్ప ప్రసంగంలో చట్టసభ సభ్యుడు, రిపబ్లికన్‌ నేత రిచ్‌ మెక్‌కార్మిక్‌ పేర్కొన్నారు.

‘నా నియోజకవర్గంలో భారత్‌ నుంచి వలస వచ్చిన వారి వాటానే అధికం. సుమారు లక్ష మంది ఇక్కడ స్థిరపడ్డారు. ఈ ప్రాంతంలో ఉన్న ప్రతి ఐదుగురు వైద్యుల్లో ఒకరు భారతీయులే. ఇలా ఇక్కడకు వలస వచ్చి స్థిరపడాలనుకునే వారికి ఇమ్మిగ్రేషన్‌ విధానాన్ని మరింత సులభతరం చేసేందుకు ప్రయత్నిస్తాం. భారత రాయబారితోనూ సమావేశమయ్యేందుకు ఎదురుచూస్తున్నా’ అని రిచ్‌ మెక్‌కార్మిక్‌ చెప్పారు.

రిపబ్లికన్‌ పార్టీకి చెందిన రిచ్‌ మెక్‌కార్మిక్‌ స్వయంగా వైద్యుడు. జార్జియా నుంచి ఆయన ప్రాతినిధ్యం వహిస్తున్నారు. ఇక్కడ స్థిరపడిన ప్రవాసుల్లో భారత సంతతి పౌరుల జనాభా ఎక్కువే. ఇటీవల జరిగిన మధ్యంతర ఎన్నికల్లో డెమొక్రటిక్‌ పార్టీ అభ్యర్థి బాబ్‌ క్రిస్టియన్‌ను రిచ్‌ మెక్‌కార్మిక్‌ ఓడించారు.

Gun Fire న్యూయార్క్‌లో కాల్పుల మోత.. 10మంది దుర్మరణం



న్యూయార్క్‌: అమెరికాలో మరోసారి కాల్పుల మోత మోగింది. న్యూయార్క్‌లోని ఓ సూపర్‌ మార్కెట్‌లో దుండగుడు కాల్పులకు తెగబడ్డాడు. ఈ ఘటనలో పది మంది దుర్మరణం చెందారు. సూపర్‌ మార్కెట్‌లోకి సైనికుడి వేషంలో తుపాకీతో ప్రవేశించిన దుండగుడు.. అక్కడున్న వారిపై విచక్షణారహితంగా కాల్పులు జరిపాడు. ఈ దుశ్చర్యలో 10 మంది అక్కడికక్కడే ప్రాణాలు కోల్పోగా.. పలువురు గాయపడ్డారు.

దుండగుణ్ని ఎఫ్‌బీఐ అధికారులు అదుపులోకి తీసుకొని దర్యాప్తు చేస్తున్నారు. నల్లజాతీయులు అధికంగా ఉన్న చోట ఘటన జరిగిందని అధికారులు తెలిపారు. కాల్పుల ఘటనకు జాతి విద్వేషమే కారణమని వారు భావిస్తున్నారు. ఘటనపై అమెరికా అధ్యక్షుడు జో బైడెన్‌ విచారం వ్యక్తం చేశారు.

సౌదీ అరేబియాలో ఘనంగా ఎన్టీఆర్‌ శతజయంతి..



ఇంటర్నెట్‌ డెస్క్‌: గల్ఫ్‌ దేశం సౌదీ అరేబియాలో ఎన్టీఆర్‌ శతజయంతి ఉత్సవాలను ఘనంగా నిర్వహించారు. జుబైల్‌ ప్రాంతంలో నిర్వహించిన ఈ వేడుకల్లో ఎన్టీఆర్‌, తెదేపా అభిమానులు పాల్గొన్నారు. ఈ సందర్భంగా నిర్వాహకులు మాట్లాడుతూ తెలుగు ప్రజల గుండె చప్పుడును ప్రపంచవ్యాప్తంగా తెలియజేసిన నాయకుడు ఎన్టీఆర్‌ అని కొనియాడారు. ఆయన చేసిన మంచి కార్యక్రమాలు ఇప్పటికీ ప్రజల గుండెల్లో గూడుకట్టుకొని ఉన్నాయన్నారు.

తెలుగుజాతి అభివృద్ధి కోసం చంద్రబాబు కష్టపడి చేసిన పనిని జగన్‌ నాశనం చేశారని ఆవేదన వ్యక్తం చేశారు. ఎన్నికలు సమీపిస్తున్న కొద్దీ కులాల మధ్య విభేదాలు సృష్టిస్తూ రాజకీయ లబ్ధి పొందేందుకు వైకాపా ప్రయత్నిస్తోందని.. దీన్ని ప్రజలంతా గమనిస్తున్నారన్నారు. రానున్న ఎన్నికల్లో జగన్‌ అడ్రస్‌ గల్లంతవుతుందని చెప్పారు. అనంతరం వారంతా ఎన్టీఆర్ జయంతి కేక్‌ కట్‌ చేశారు.

సేవకు ప్రతిరూపం చేతనా ఫౌండేషన్‌: సాయిసుధ పాలడుగు



ఇంటర్నెట్‌డెస్క్‌: సేవకు ప్రతిరూపం చేతనా ఫౌండేషన్‌ అని ‘గ్రేటర్‌ వాషింగ్టన్‌ తెలుగు సాంస్కృతిక సంఘం’ అధ్యక్షురాలు సాయిసుధ పాలడుగు అన్నారు. అమెరికాలోని వాషింగ్టన్‌ డీసీలో జీడబ్ల్యూటీసీఎస్‌, చేతనా ఫౌండేషన్‌ సంయుక్తంగా నిధుల సేకరణ, యోగా కార్యక్రమాలను నిర్వహించాయి. ఈ సందర్భంగా యోగా, ఆరోగ్యం పట్ల అవగాహన కల్పించారు. 



అనంతరం సాయిసుధ మాట్లాడుతూ చేతన, జీడబ్ల్యూటీసీఎస్‌ సంయుక్తంగా అనేక సేవా కార్యక్రమాలు నిర్వహించినట్లు చెప్పారు. చేతనా ఫౌండేషన్‌ ద్వారా మనదేశంలోని అనేక ప్రాంతాల్లో పేద విద్యార్థినీ విద్యార్థులకు ల్యాప్‌ట్యాప్‌లు, స్కాలర్‌షిప్‌లు అందజేస్తున్నామన్నారు. కరోనా సమయంలో పేదలకు ఉచితంగా వ్యాక్సినేషన్‌తో పాటు మందులు అందించినట్లు వివరించారు. శీతాకాలంలో చలి బారి నుంచి కాపాడేందుకు కావాల్సిన సామగ్రిని అమెరికాలోని నిరాశ్రయులకు అందజేశామని.. పేద విద్యార్థినీ విద్యార్థులకు పాఠశాల సామగ్రిని అందించామని తెలిపారు. ప్రతి నెలా పేదలకు ఆహార సామగ్రితో పాటు నిత్యావసర వస్తువులు పంపిణీ చేస్తున్నామన్నారు.



 

అనంతరం మన్నవ సుబ్బారావు మాట్లాడుతూ తోటి మనిషి కష్టాన్ని గుర్తించలేనపుడు మానవత్వానికి అర్థం లేదన్నారు. సేవలోనే ఆధ్యాత్మికతకు పరిపూర్ణత చేకూరుతుందని చెప్పారు. నలుగురి కోసం అన్న భావన మనిషి స్వభావంలో ఒక భాగం కావాలని ఆయన ఆకాంక్షించారు. చేతన, జీడబ్ల్యూటీసీఎస్‌ చేస్తున్న సామాజిక సేవల్ని మన్నవ సుబ్బారావు కొనియాడారు.

చేతనా ఫౌండేషన్‌ ప్రతినిధి శ్రీలత నార్ల మాట్లాడుతూ రెండు సంఘాలు కలిసి మరిన్ని సేవా కార్యక్రమాలను చేపడుతున్నట్లు చెప్పారు. ఉదారంగా పేదలకు ఉన్నత విద్య అందించేందుకు తమ సంస్థలు ప్రాధాన్యమిస్తున్నాయన్నారు. పేదలకు వివిధ రూపాల్లో సహాయ కార్యక్రమాలు చేపడుతున్నట్లు ఆమె వివరించారు.



 

ఈ కార్యక్రమంలో టీడీఎఫ్‌ అధ్యక్షులు కవిత చల్లా, సత్యనారాయణ మన్నె, భాను మాగులూరి, నరేన్‌ కొడాలి, నాగ్‌ నెల్లూరి, అనిల్‌ ఉప్పలపాటి, రవి అడుసుమిల్లి, సత్య సూరపనేని, రమాకాంత్‌ కోయ, ధూళిపాళ్ల వీరనారాయణ, సుశాంత్‌ మన్నె, బబిత సుఖవాసి, రీటా పట్నాయక్‌, చరిత తమ్మారెడ్డి, లక్ష్మి నన్నపనేని, యూత్‌ వాలంటీర్లు తేజ్‌ మండవ, అక్షర మండవ, సరయు దారపనేని, రోషన్‌ మొహంతితో పాటు పెద్ద ఎత్తున ప్రవాసాంధ్రులు పాల్గొన్నారు.

హాంకాంగ్‌ తెలుగు సమాఖ్య ఆధ్వర్యంలో అంతర్జాతీయ మాతృభాష దినోత్సవం



హాంకాంగ్‌: తెలుగు సాంస్కృతిక ఉత్సవాల్లో భాగంగా ‘ది హాంకాంగ్‌ తెలుగు సమాఖ్య’ ఆధ్వర్యంలో అంతర్జాతీయ మాతృభాష దినోత్సవం ఘనంగా జరిగింది. చిన్నారులు ఉత్సాహంగా కార్యక్రమంలో పాల్గొని తెలుగు భక్తి గీతాలు, పద్యాలు, పాటలు, సంప్రదాయ సమకాలీన జానపద నృత్యాలు ప్రదర్శించారు. చిన్నారులు తేజస్వి సారంగా, వరుణ్‌ నాల్గె వ్యాఖ్యతలుగా కార్యక్రమాన్ని చక్కగా నిర్వహించారు. పూర్వ కార్యదర్శి మిరియాల బాలకిశోర్‌ చిన్నారులకు ప్రశంసా పత్రాలు అందజేశారు. ఈ సందర్భంగా మాట్లాడుతూ.. విదేశాల్లో ఉంటూ పిల్లలకు మాతృభాష, సంప్రదాయాలను నేర్పిస్తున్న తల్లిదండ్రులను ఆయన అభినందించారు. సమాఖ్య వ్యవస్థాపక అధ్యక్షురాలు జయ పీసపాటి సభకు కృతజ్ఞతలు తెలిపారు. సమాఖ్య కార్యవర్గ సభ్యులు బాల కిశోర్‌, రాజశేఖర్‌ మన్నె, రమాదేవి సారంగా, కొండ మాధురి, హర్షిణి పచ్చటి కార్యక్రమంలో పాల్గొన్న చిన్నారుల తల్లిదండ్రులను అభినందించారు.

అనంతరం హాంకాంగ్‌ బాంగ్లాదేశ్ అసోసియేషన్ ఆధ్వర్యంలో నిర్వహించిన ‘‘ఫిబ్రవరి 21 భాషోధ్యమ దినోత్సవం’’ సందర్భంగా జరిగిన కార్యక్రమంలో ముఖ్య అతిథిగా జయ పీసపాటి పాల్గొన్నారు. బంగ్లాదేశ్ అసోసియేషన్ ఆఫ్ హాంకాంగ్‌ అధ్యక్షులు సయ్యద్ మోహి ఉద్దీన్ మోహి, ముఖ్య అతిథి ఇసరత్ ఆరాతో పాటు హాంకాంగ్‌ ప్రభుత్వ అధికారులు, హాంకాంగ్‌ అసోసియేషన్  గ్లోకల్ పీస్ సెంటర్ ఉపాధ్యక్షురాలు మిటజీ లీయోంగ్, కమిటీ సభ్యుడు తిరుపతి నాచియప్పన, ఇతర స్వచ్ఛంద సంస్థల ప్రధాన ప్రతినిధులను సాదరంగా ఆహ్వానించారు.



ఈ సందర్భంగా బంగ్లాదేశ్ కౌన్సిల్ జనరల్ ఇసరత్ ఆరా మాట్లాడుతూ.. భాష సమాన హోదా కోసం చేసిన ఉద్యమం గురించి వివరించారు. ఈ ఉద్యమాన్ని అణిచివేయడానికి పాకిస్థాన్ ప్రభుత్వం ఢాకా నగరంలో ర్యాలీలను నిషేధించిందని, ఢాకా విశ్వవిద్యాలయం విద్యార్థులు, సాధారణ ప్రజల సహకారంతో భారీ ర్యాలీలు, సమావేశాలు ఏర్పాటు చేశారన్నారు. ప్రపంచంలోనే భాష కోసం ఇంత పెద్ద ఉద్యమం చేసిన ఘనత బంగ్లాదేశ్‌కు మాత్రమే చెందుతుందని తెలిపారు. ఉద్యమం కోసం ర్యాలీలో పాల్గొన్న వారిపై పోలీసులు కాల్పులు జరిపినట్లు పేర్కొన్నారు. చరిత్రలో ఇది చాలా అరుదైన సంఘటన అని, ప్రజలు తమ మాతృభాష కోసం ప్రాణాలను అర్పించారన్నారు. మిటజీ లీయోంగ్ మాట్లాడుతూ యునెస్కో చేపట్టిన మాతృభాష పరిరక్షణ కార్యక్రమం గురించి వివరించారు. జయ పీసపాటి మాట్లాడుతూ.. తాము గతేడాది జూమ్ మాధ్యమం ద్వారా నిర్వహించిన అంతర్జాతీయ మాతృ భాష దినోత్సవంలో భారతీయ భాషలతో పాటు విదేశీ భాషలతో కలిపి 16 భాషలకు చెందిన చిన్నారులు పాల్గొన్నారని తెలిపారు. భవిష్యత్తులో మరిన్ని భాషలను కలిపే ప్రయత్నం చేస్తున్నామన్నారు. ఇతర అతిథులు తమ మాతృ భాష ప్రాముఖ్యత, కార్యక్రమాల గురించి తెలిపారు. అనంతరం పిల్లలు దేశభక్తి గీతాలు పాడారు. BAHK జనరల్ సెక్రెటరీ రహమాన్ పలాష్ వందన సమర్పణతో కార్యక్రమాన్ని ముగించారు.

అమరావతి రైతుల పాదయాత్రకు మేము సైతం అంటున్న ప్రవాసులు



ఇంటర్నెట్‌డెస్క్‌: అమరావతినే ఏకైక రాజధానిగా ప్రకటించాలంటూ, రాజధాని రైతులు చేపట్టిన మహా పాదయాత్ర రోజురోజుకు ఉద్ధృతమవుతోంది. పాదయాత్ర తొమ్మిదో రోజు బాపట్ల జిల్లా నుంచి కృష్ణా జిల్లాలోకి ప్రవేశించింది. రైతుల పాదయాత్రకు కృష్ణా డెల్టా ప్రజానీకం ఆత్మీయ స్వాగతం పలికింది. ఈ సందర్భంగా రైతులు మోపిదేవి సుబ్రహ్మణ్యేశ్వరుని చెంత పూజలు చేసి అమరావతిని ఆశీర్వదించాలని మొక్కుకున్నారు. కాగా పాదయాత్రకు అన్ని వర్గాల నుంచి మద్దతు లభిస్తోంది. ముఖ్యంగా దేశ, విదేశాల్లోని తెలుగు వారు సైతం అమరావతి రాజధానికి మద్దతుగా ముందుకు వస్తున్నారు. రైతులు చేస్తున్న అలుపెరుగని రాజధాని పోరులో మేము సైతం అంటూ నాయకులు, ప్రజలు స్వచ్ఛందంగా పాదం కదుపుతున్నారు. వారితో కలసి సంఘీభావంగా ముందుకు సాగుతున్నారు. ప్రభుత్వ దమన నీతిని వారు ఎండగడుతున్నారు. రాష్ట్రం ఏర్పడి 8 సంవత్సరాలు అయినా రాజధాని లేకపోవడాన్ని ప్రవాసులు తీవ్ర స్థాయిలో తప్పుబడుతున్నారు. 

ఎన్నారైల మద్దతు..

అమరావతి రైతుల పాదయాత్రకు అమెరికాలో స్థిరపడిన తెలుగు వారు పెద్దఎత్తున మద్దతు పలికారు. ప్రత్యేకంగా అమెరికా నుంచి వచ్చి మరీ రైతులు చేస్తున్న మహాపాదయాత్రకు సంఘీభావం తెలుపుతున్నారు. రైతుల పాదయాత్రకు అడుగులు కలిపి మీమున్నామంటూ వారితో కలిసి సాగుతున్నారు. వీరిలో వాషింగ్టన్‌ డీసీ నుంచి జానకిరామ్‌ బోగనేని రాగా, బే ఏరియా నుంచి శ్రీనివాస్‌ వల్లూరుపల్లి వచ్చి రైతులతో కలిసి ముందుకు సాగారు. రాష్ట్రానికి రాజధాని లేకపోవడం దారుణమని ఈ సందర్భంగా వారు వ్యాఖ్యానించారు. రైతులకు తాము అండగా ఉండటామని హమీ ఇచ్చారు.

నార్త్‌ కరోలినా, రాలీలో ఘనంగా ఎన్టీఆర్ శత జయంతి వేడుకలు



అమెరికా: అమెరికాలోని నార్త్‌ కరోలినా, రాలీ ప్రాంతాల్లో ఎన్టీఆర్‌ శత జయంతి వేడుకలు అంబరాన్ని అంటాయి. ఎన్టీఆర్‌ కాంస్య విగ్రహానికి యూఎస్ఏలోని ప్రవాసాంధ్రులు, ఎన్టీఆర్‌ అభిమానులు, తెదేపా నాయకులు, కార్యకర్తలు నివాళులర్పించారు. తెలుగువారి ఆత్మగౌరవాన్ని దశదిశలా చాటిన తెలుగు తేజం ఎన్టీఆర్‌ అని కొనియాడారు. తెలుగు వాడి సత్తాను దేశానికి చాటి చెప్పారన్నారు. తెలుగువారు ఎక్కడ ఉన్నా సగర్వంగా తలెత్తుకుని జీవించాలని ఎన్టీఆర్‌ అభిలషించారని పేర్కొన్నారు. 

ఎన్టీఆర్‌ శత జయంతి వేడుకలకు ఎన్‌ఆర్‌ఐ తెదేపా యూఎస్‌ఏ కన్వీనర్‌ జయరాం కోమటి, ఎమ్మెల్సీ మంతెన వెంకట సత్యనారాయణ రాజు, నటి ఎల్‌. విజయలక్ష్మి, డైరెక్టర్‌ వైవీఎస్‌ చౌదరి, నిరంజన్‌ ముఖ్య అతిథులుగా పాల్గొన్నారు. స్థానిక ఎన్టీఆర్‌ అభిమానులు వివిధ కార్యక్రమాలను నిర్వహించారు. ఎన్టీఆర్‌ సినిమాల్లోని పాటలు, దుర్యోధనుడి పాత్రను పోషించి కనులవిందు చేశారు. అతిథుల కోసం 30 రకాలకుపైగా వంటలతో విందును ఏర్పాటు చేశారు. కార్యక్రమ నిర్వాహక కమిటీకి శ్రీనివాస్‌ ఆరెమండ నేతృత్వం వహించారు. సభ్యులు మాధవి మార్తాల, పూర్ణ కండ్రగుంట, మోహన్‌ కోడె, హరి నాదెండ్ల, కృష్ణారెడ్డి, శ్రీనివాస్‌ అనంత, నాగరాజు, రవి కిశోర్‌, శిరీష్ గొట్టిముక్కల, శ్రీధర్ గొట్టిపాటి, శ్రీనివాస్‌ మార్తాల ముందుండి నడిపించారు.

ఫ్లోరిడాలో ఘనంగా ఎన్టీఆర్‌ శత జయంతి వేడుకలు



ఫ్లోరిడా: అమెరికాలోని ఫ్లోరిడాలో దివంగత నేత, తెదేపా వ్యవస్థాపకులు నందమూరి తారక రామారావు శత జయంతి వేడుకలు ఘనంగా జరిగాయి. మే 27న నిర్వహించిన ఈ కార్యక్రమంలో తొలుత ఎన్టీఆర్ అభిమానులు తమ అభిమాన నటుడుకి ఘనంగా నివాళులర్పించారు. ఈ కార్యక్రమాన్ని ‘జోహార్ అన్న ఎన్టీఆర్’ వంటి నినాదాలతో హోరెత్తించారు. ఈ సందర్భంగా శ్రీనివాస్‌ గుత్తికొండ అతిథులను ఉద్దేశించి మాట్లాడారు. ఎన్టీఆర్ తీసుకువచ్చిన ప్రభుత్వ పథకాలు, ఆయన ముక్కుసూటి వ్యక్తిత్వం, చేసిన అభివృద్ధి కార్యక్రమాలను వివరించారు. అలాగే డాక్టర్ కోత శేఖరం మాట్లాడుతూ.. అన్న నందమూరి తారక రామారావు రీల్ స్టార్ నుంచి రియల్ స్టార్‌గా ఎదిగిన ప్రస్థానంలో ఎదుర్కొన్న ఒడిదొడుకుల గురించి చెప్పారు. అనంతరం స్థానిక నేతలు కొందరు ప్రసంగించారు.



ఈ సందర్భంగా ప్రత్యేకంగా తయారు చేయించిన 100 కిలోల కేకును కట్‌ చేసి అందరూ ఎన్టీఆర్‌ శతజయంతి దినోత్సవ శుభాకాంక్షలు చెప్పుకొన్నారు. ఈ సందర్భంగా ఎన్టీఆర్ నటించిన చిత్రాల్లోని పాటలు అందరినీ అలరించాయి. ఈ కార్యక్రమం నిర్వహించిన ఫ్లోరిడా ఎన్టీఆర్ అభిమానులు, నాయకులు శ్రీనివాస్ గుత్తికొండ, రాజశేఖర్‌ పోపూరి, రాజ్ శేఖర్ పోపూరి, నాగేందర తుమ్మల, ప్రసాద్ కొసరాజు, అజయ్ దండమూడి, సుధాకర్ మున్నగి, సుమంత్ రామినేని, సుధీర్ వేమూరిలను సభికులు అభినందించారు.









Indian Passport: శక్తిమంతమైనపాస్‌పోర్ట్‌ల జాబితాలో మెరుగైన భారత్‌ ర్యాంకు

వీసా లేకుండానే 90 దేశాలకు వెళ్లొచ్చు..

  

దిల్లీ: ప్రపంచ దేశాల్లో భారత పాస్‌పోర్టు విలువ పెరుగుతోంది. వీసా లేకుండా మరిన్ని దేశాలు వెళ్లేలా భారత్‌ పాస్‌పోర్ట్‌ ర్యాంక్‌ మెరుగైంది. తాజాగా విడుదల చేసిన శక్తిమంతమైన పాస్‌పోర్ట్‌ల జాబితాలో భారత్‌ ఏడు స్థానాలు మెరుగుపరుచుకుంది. గతేడాది 90వ స్థానంలో ఉన్న భారత్‌ పాస్‌పోర్ట్ తాజా ర్యాకింగ్స్‌లో 83వ స్థానానికి చేరుకుంది. దీంతో వీసా లేకుండా భారత్‌ పాస్‌పోర్ట్‌తో 60 దేశాలు చుట్టిరావొచ్చు. గతంలో 58 దేశాలకు వెళ్లడానికి మాత్రమే అనుమతి ఉండేది. ఏటా ప్రంపచ దేశాల్లోని శక్తిమంతమైన పాస్‌పోర్ట్‌ల జాబితాను హెన్లీ పాస్‌పోర్ట్‌ ఇండెక్స్‌ అనే సంస్థ ప్రకటిస్తుంది. అంర్జాతీయ విమాన రవాణా సంఘం (ఐఏటీఏ) నుంచి సేకరించిన సమాచారం మేరకు హెన్లీ సంస్థ 2022లో 199 దేశాలకు సంబంధించి ఈ జాబితాను విడుదల చేసింది.

ఈ పాస్‌పోర్ట్ సూచీలో జపాన్‌, సింగపూర్‌ ప్రథమస్థానంలో నిలిచాయి. ఈ రెండు దేశాల పాస్‌పోర్ట్‌లతో వీసా లేకుండా 192 దేశాల్లో ప్రయాణించవచ్చని తెలిపింది. జర్మనీ, దక్షిణ కొరియా పాస్‌పోర్ట్‌లు ద్వితీయ స్థానం పొందాయి. ఈ జాబితాలో ఫిన్లాండ్, లక్సెంబర్గ్‌, స్పెయిన్‌ దేశాలు మూడో స్థానంలో ఉన్నాయి. ఫాన్స్‌, నెదర్లాండ్స్‌, స్వీడన్‌, ఆస్ట్రియా, డెన్మార్క్‌ దేశాల పాస్‌పోర్టులు నాలుగో స్థానంలో నిలిచాయి. ఐదో స్థానంలో ఐర్లాండ్, పోర్చుగల్‌ ఉన్నాయి. అమెరికా, బ్రిటన్‌, బెల్జియమ్‌, న్యూజిలాండ్, నార్వే, స్విట్జర్లాండ్‌ దేశాల పాస్‌పోర్టులు ఆరో స్థానానికి పరిమితమయ్యాయి. గతేడాది ఇవి ఎనిమిదో స్థానంలో నిలిచాయి. వీసా లేకుండా అమెరికా పాస్‌పోర్ట్‌తో 180 దేశాల్లో పర్యటించవచ్చు.

ఆస్ట్రేలియా, కెనడా, చెక్ రిపబ్లిక్, గ్రీక్, మాల్టాలు ఏడో స్థానంలో ఉన్నాయి. పోలాండ్‌, హంగరీలకు 8వ ర్యాంక్, లిథువేనియా, స్లొవేకియాలకు 9వ ర్యాంకు దక్కాయి. ఎస్టోనియా, లాట్వియా, స్లొవేనియాలు పదో స్థానాన్ని దక్కించుకున్నాయి. 2022 జాబితాలో మొదటి పది స్థానాల్లో  యూరప్ దేశాలకు చెందిన పాస్‌పోర్ట్‌లే ఎక్కువగా ఉండటం గమనార్హం. అరబ్‌ దేశాల్లో యూఏఈ గోల్డెన్‌ వీసా 15 స్థానంలో నిలిచింది. దాయాది దేశం పాకిస్థాన్‌ 108వ స్థానంలో ఉండగా, పొరుగు దేశం చైనా 64వ స్థానంలో నిలిచాయి. అత్యంత బలహీనమైన పాస్‌పోర్ట్‌గా ఆఫ్ఘనిస్థాన్ పాస్‌పోర్ట్‌ చివరి స్థానంలో నిలిచింది. ఇటీవల ఆ దేశంలో చోటు చేసుకున్న పరిణామాలే అందుకు కారణంగా చెప్పవచ్చు. 

America: ఘనంగా టాల్‌ వరల్డ్‌ కైండ్‌నెస్‌ డే వేడుకలు



అమెరికా: టచ్‌ఏలైఫ్‌ (TAL) నిర్వహించిన వరల్డ్‌ కైండ్‌నెస్‌ డే ( World Kindness Day) అమెరికాలోని శాంతా క్లారా కన్వెన్షన్ సెంటర్‌లో ఘనంగా జరిగింది. పలు సామాజిక అంశాలపై అవగాహన కల్పించడంతోపాటు వాటికి పరిష్కార మార్గాన్ని సూచించేలా చర్చా కార్యక్రమాలు కొనసాగాయి. పేదరికం, ఆరోగ్యం, నిరక్షరాస్యత వంటి అంశాలపై లోతుగా చర్చించారు. ప్రముఖ విద్యావేత్త మేనియల్‌ సెరాపియో, రచయిత్రి యూలిన్‌ లీ వంటి నిపుణులు చర్చల్లో పాల్గొన్నారు. కన్వెన్షన్‌ సెంటర్‌లో మరో వేదికపై కీనోట్‌ ప్రసంగాలు కొనసాగాయి. క్రిస్‌ సేలం, టెడ్‌ లెంపర్ట్‌, ఫ్రెడ్‌ టోవర్‌ వంటి ప్రపంచ స్థాయి నాయకుల జీవితం, అనుభవాలు, అభిప్రాయాలను పంచుకున్నారు. 



టాల్‌ వరల్డ్‌ కైండ్‌నెస్‌ డే సందర్భంగా ఎన్నో స్వచ్ఛంద సంస్థలు స్టాల్స్‌ ఏర్పాటు చేసుకునే సౌలభ్యం కల్పించింది టచ్‌ఏ లైఫ్‌ సంస్థ. ప్రథమ్‌, అక్షయ పాత్రతో పాటు పలు సేవాసంస్థలు ఈ స్టాల్స్‌ ద్వారా తమ లక్ష్యాలను వివరించాయి. యువతను సోషల్‌ ఎంటర్‌ప్రెన్యూర్‌గా తీర్చిదిద్దే బూట్‌ క్యాంప్ వరల్డ్‌ కైండ్‌నెస్‌ డే ముఖ్య ఆకర్షణగా నిలిచింది. విజ్జి సూర్యదేవర, కాత్యాయని వంటి నిపుణులు యువతను సామాజిక ఆవిష్కర్తగా మార్చే నైపుణ్యాలను అందించారు. టాల్‌ హీర్‌ (TAL Hero) అవార్డులు వరల్డ్‌ కైండ్‌నెస్‌ డే కార్యక్రమంలో ముఖ్య ఆకర్షణగా నిలిచాయి. తమ సేవతో, మంచి మనసుతో సమాజం మీద ప్రభావం చూపిన వ్యక్తులు, సంస్థలకు ఈ అవార్డులను అందించారు. కొవిడ్‌ సమయంలో అసాధారణమైన సాయం అందించిన ప్రముఖ పారిశ్రామిక వేత్త రవి పులి ఈ అవార్డును అందుకున్న వారిలో ఉన్నారు. టాల్‌ వరల్డ్‌ కైండ్‌నెస్‌ డే సందర్భంగా 12 గంటల పాటు నృత్య సంగీత కార్యక్రమాలు నిర్వహించడం విశేషం. దేశ విదేశాల కళలతో పాటు సాయంత్రం జరిగిన కాన్సర్ట్ ప్రేక్షకులను విశేషంగా ఆకర్షించింది. ప్రముఖ గాయకులు హేమచంద్ర, వైష్ణవి, రేణు కుమార్, సుమంగళి ఈ కాన్సర్ట్‌లో పాల్గొన్నారు. కార్యక్రమాన్ని  వీక్షించేందుకు వందల మంది ప్రేక్షకులు కన్వెన్షన్ సెంటర్‌కు తరలివచ్చారు.



సెనెటర్ డేవ్ కోర్టిస్, ఇండియా కాన్సులేట్ జనరల్ డాక్టర్ నాగేంద్ర ప్రసాద్, శాంతా క్లారా కౌన్సిల్ సభ్యులు రాజ్ చాహల్, శాంతా క్లారా మేయర్ లిసా గిల్మోర్, శాంతా క్లారా కౌన్సిల్ మెంబర్ కతి వాతనబి, కౌన్సిల్ సభ్యులు లిండా సెల్, డబ్లిన్ స్పెషల్ డిస్ట్రిక్ట్ డైరెక్టర్ అరుణ్ గోయల్, శాన్ రామన్ వైస్ మేయర్ శ్రీధర్ వేరోస్, హేవార్డ్ కౌన్సిల్ సభ్యులు ఐషా వాహబ్, శాంతా క్లారా కౌంటీ బోర్డు అఫ్ ఎడ్యుకేషన్ ట్రస్టీ పాటీ కర్టెసీ, ప్రముఖ పారిశ్రామిక వేత్తలు జయరాం కోమటి, రామిరెడ్డి, శ్రీని మాదాల, కుమార్ శ్రీపాదం, ప్రసాద్ దాసరి, సిలికాన్ ఆంధ్ర ఛైర్మన్ ఆనంద్ కూచిబొట్ల, వైస్ ఛైర్మన్ దిలీప్ కొండిపర్తి, స్థానిక ప్రముఖ నాయకులు కిరణ్ ప్రభ, రమేష్ తంగెళ్లపల్లి తదితరులు  కార్యక్రమానికి విచ్చేశారు. మానవత్వాన్ని పంచేలా ఇలాంటి ఒక కార్యక్రమాన్ని నిర్వహించాలన్న ఆలోచనే అపూర్వమని ప్రశంసించారు. టాల్‌ వరల్డ్‌ కైండ్‌నెస్‌ డేను రూపొందించిన టచ్ ఏ లైఫ్ వ్యవస్థాపకులు సాయి గుండవల్లి, వీణ గుండవల్లి, తేజ్, త్రిషలను పలువురు అభినందించారు. ప్రతి ఒక్కరూ తమ వంతుగా ఇతరులకు సాయం చేస్తే లోకం మారిపోతుందనే సందేశంతో ఈ వేడుకలు విజయవంతంగా ముగిశాయి.



అమెరికాలో 12% పెరిగిన భారతీయ విద్యార్థులు

 చైనా నుంచి 8% తగ్గుదల

2021లో విదేశీ విద్యార్థులపై యూఎస్‌సీఐఎస్‌ నివేదిక



వాషింగ్టన్‌: అమెరికాకు వచ్చే భారతీయ విద్యార్థుల సంఖ్య 2021లో 12% పెరిగింది. అదే సమయంలో చైనా నుంచి వచ్చినవారి సంఖ్య 8%కి పైగా తగ్గింది. ఈమేరకు అమెరికా సిటిజన్‌షిప్‌ అండ్‌ ఇమ్మిగ్రేషన్‌ సర్వీసెస్‌ (యూఎస్‌సీఐఎస్‌) తాజాగా విడుదల చేసిన వార్షిక నివేదికలో పలు అంశాలను వెల్లడించింది. అమెరికాలోని అంతర్జాతీయ విద్యార్థుల్లో చైనా నుంచి వచ్చినవారే అత్యధికం కాగా.. భారత్‌ తర్వాతి స్థానంలో ఉంది. ‘‘ఆసియా నుంచి వచ్చేవారిలో భారత్‌, చైనాల విద్యార్థులే కీలకం. 2020తో పోలిస్తే 2021లో చైనా నుంచి 33,569 మంది తగ్గగా, భారత్‌ నుంచి 25,391 మంది పెరిగారు’’ అని పేర్కొంది. నివేదికలోని ముఖ్యాంశాలివే..

* భారతీయ విద్యార్థుల్లో 37% మంది మహిళలు. అమెరికాకు వచ్చే విదేశీ విద్యార్థుల్లో  71.9% చైనా, భారత్‌లకు చెందినవారే. మొత్తంగా ఆసియా నుంచి వచ్చిన విద్యార్థుల సంఖ్య 2020తో పోలిస్తే 34,781 తగ్గింది. దక్షిణ కొరియా, సౌదీ అరేబియా, జపాన్‌ల నుంచి కూడా విద్యార్థుల సంఖ్య తగ్గింది.

* అమెరికాలో అంతర్జాతీయ విద్యార్థుల చేరికలపై కొవిడ్‌ మహమ్మారి ప్రభావం 2021లోనూ కొనసాగింది. సెవిస్‌ (స్టూడెంట్స్‌ అండ్‌ ఎక్స్ఛేంజ్‌ విజిటర్‌ ఇన్ఫర్మేషన్‌ సిస్టమ్‌) రికార్డుల ప్రకారం 2021లో మొత్తం ఎఫ్‌-1, ఎం-1 (నాన్‌-ఇమ్మిగ్రెంట్‌) వీసా విద్యార్థుల సంఖ్య 12,36,748. ఇది 2020తో పోలిస్తే 1.2% తక్కువ.

* 224కి పైగా దేశాలు, ప్రాంతాల నుంచి ఎఫ్‌-1, ఎం-1 విద్యార్థులు అమెరికాకు వచ్చారు. 2021లో మొత్తం అంతర్జాతీయ విద్యార్థుల్లో అత్యధికంగా 2,08,257 (16.8%) మంది కాలిఫోర్నియాలో చేరారు.

* 2021లో ఉన్నత విద్యలో మొత్తం 11,42,352 మంది అంతర్జాతీయ విద్యార్థులు డిగ్రీలు పొందారు. ఇది 2020 (11,21,981) కంటే ఎక్కువ. 



వైభవంగా సిలికానాంధ్ర మనబడి స్నాతకోత్సవం



మిల్‌ పిటాస్‌: ఉత్తర కాలిఫోర్నియాలోని మిల్‌ పిటాస్‌ నగరంలో సిలికానాంధ్ర విశ్వవిద్యాలయం ప్రాంగణంలో డా.లక్కిరెడ్డి హనిమిరెడ్డి భవనంలో ఆదివారం మధ్యాహ్నం సిలికానాంధ్ర మనబడి స్నాతకోత్సవం ఘనంగా జరిగింది. మాజీ ఉప సభాపతి మండలి బుద్ధప్రసాద్‌ అధ్యక్షతన పండుగలా జరిగిన స్నాతకోత్సవానికి విద్యార్థులతో పాటు వారి తల్లిదండ్రులు హాజరయ్యారు. గత 8 ఏళ్లుగా పొట్టిశ్రీరాములు తెలుగు విశ్వవిద్యాలయం భాగస్వామ్యంతో మనబడి పిల్లలకు జూనియర్‌, సీనియర్‌ సర్టిఫికెట్ పరీక్షలు నిర్వహిస్తున్నారు. అందులో భాగంగా 2021-22 విద్యాసంవత్సరానికి 1,689 మంది విద్యార్థులు జూనియర్‌  సర్టిఫికెట్‌, 1102 మంది విద్యార్థులకు సీనియర్‌ సర్టిఫికెట్‌ పరీక్షకు హాజరయ్యారు. ఈ పరీక్షల్లో 97.8 శాతం ఉత్తీర్ణతతో జూనియర్ సర్టిఫికెట్ విద్యార్థులు, 97.7 శాతం ఉత్తీర్ణతతో సీనియర్ సర్టిఫికెట్ విద్యార్థులు ఉత్తీర్ణత సాధించారు.



శోభాయాత్రగా తరలివచ్చిన విద్యార్థులు..

తెలుగు భాషాజ్యోతిని పట్టుకొని వందలాది మంది విద్యార్థులు శోభాయాత్రగా  వేదికపై తరలిరావడంతో సభ ప్రారంభమైంది. ఈ సందర్భంగా మండలి బుద్ధప్రసాద్‌ మాట్లాడుతూ.. అమెరికాలో అధికసంఖ్యలో మాట్లాడే మొదటి 20 భాషల్లో తెలుగు ఉండటం, వేగంగా అభివృద్ధి చెందుతున్న భాషగా రూపుదిద్దుకోవడం ఆనందంగా ఉందన్నారు. గత 15 ఏళ్లుగా విదేశాల్లో పుట్టి పెరిగిన పిల్లలకు ప్రణాళికాబద్ధంగా తెలుగు భాషను నేర్పుతూ WASC (అమెరికా సంస్థ)  గుర్తింపుపొందిన ఏకైక విద్యాసంస్థ సిలికానాంధ్ర మనబడి మాత్రమేనని కులపతి చమర్తి రాజు సభికులకు గుర్తు చేశారు. సిలికానాంధ్ర వ్యవస్థాపక అధ్యక్షుడు కూచిభొట్ల ఆనంద్ మాట్లాడుతూ.. ఈ విజయం వెనుక ఉన్న 2500 మంది భాషా సైనికుల స్వచ్ఛంద సేవను, అమెరికాలో పుట్టిన పిల్లలకు మన సంస్కృతీ సంప్రదాయాలతో పాటు తెలుగు భాషనూ నేర్పిస్తున్న పిల్లల తల్లిదండ్రులను అభినందించారు.


 

ప్రత్యేక ఆకర్షణగా శ్రీకృష్ణ రాయబారం పద్యనాటకం

ప్రముఖ రంగస్థల కళాకారుడు గుమ్మడి గోపాలకృష్ణ దర్శకత్వంలో మనబడి విద్యార్థులు ప్రదర్శించిన శ్రీకృష్ణ రాయబారం పద్యనాటకం స్నాతకోత్సవంలో ప్రత్యేక ఆకర్షణగా నిలిచింది. శ్రీకృష్ణ పాత్రలో సంజన తొడుపునూరి, దుర్యోధనుడి పాత్రలో కాట్రెడ్డి శ్రియ నటన, వారు రాగయుక్తంగా పాడిన పద్యాలు ప్రేక్షకులను అలరించాయి. ఈ సందర్భంగా గుమ్మడి గోపాలకృష్ణ మాట్లాడుతూ... సిలికానాంధ్ర సంస్థతో ఉన్న అనుబంధాన్ని గుర్తు చేసుకున్నారు. మనబడి పిల్లలతో అమెరికా నలుమూలలా తన దర్శకత్వంలో ప్రదర్శిస్తున్న పద్యనాటకాలతో.. రాబోయే తరంలో పద్యనాటకం అమెరికాలోనైనా కొనసాగుతుందన్న నమ్మకం కలుగుతోందన్నారు.

మనబడి స్నాతకోత్సవానికి గంటి శ్రీదేవి, రాధా శాస్త్రి సమన్వయకర్తలుగా వ్యవహరించారు. సిలికానాంధ్ర కార్యకర్తలు కొండిపర్తి దిలీప్‌, కూచిభొట్ల శాంతి, కందుల సాయి, సంగరాజ్‌ దిలీప్‌, కోట్ని శ్రీరాం, తనారి గిరి, కస్తూరి ఫణిమాధవ్‌ కార్యక్రమం విజయవంతం చేసేందుకు కృషి చేశారు. 2022-23 మనబడి విద్యా సంవత్సరం సెప్టెంబర్ 10 నుంచి మొదలవుతుందని కులపతి చమర్తి రాజు తెలిపారు. రిజిస్ట్రేషన్లు https://manabadi.siliconandhra.orgలో మొదలయ్యాయని, తల్లిదండ్రులు వెంటనే తమ పిల్లల పేర్లు  నమోదు చేసుకోవాలని సూచించారు. ప్రపంచంలో ఉన్న తెలుగు వారందరికీ మనబడి చేస్తున్న భాషా యజ్ఞం గురించి తెలియజేయాలని, వారిని కూడా మనబడిలో చేరమని ప్రోత్సహించాలని విజ్ఞప్తి చేశారు.

ఘంటసాల పేరు మీద జిల్లా ఏర్పాటు చేయాలి



సింగపూర్‌: అమరగాయకుడు ఘంటసాల పేరును ఆంధ్రప్రదేశ్‌లో ఒక జిల్లాకు పెట్టాలని డా.వంశీ రామరాజు ఏపీ ప్రభుత్వాన్ని కోరారు. ఘంటసాల శతజయంతి సంవత్సరంగా నిర్వహిస్తున్న ‘ఘంటసాల స్వర రాగ మహా యాగం’లో భాగంగా డా.సయ్యద్ రహమతుల్లా గానావధానం కార్యక్రమం అంతర్జాల వేదికగా జరిగింది. ఘంటసాల ఇంటర్నేషనల్ ఫౌండేషన్ ట్రస్ట్, వంగూరి ఫౌండేషన్ ఆఫ్ అమెరికా, శ్రీ సాంస్కృతిక కళాసారథి సింగపూర్, వంశీ ఇంటర్నేషనల్, శుభోదయం సంస్థల సంయుక్త ఆధ్వర్యంలో దీన్ని నిర్వహించారు. ఈ సందర్భంగా వంశీ రామరాజు మాట్లాడుతూ ఘంటసాలను భారతరత్న పురస్కారంతో గౌరవించాలని, ఆంధ్ర రాష్ట్రంలో ఒక జిల్లాకు ఆయన పేరు పెట్టాలని సూచించారు. వంశీ సంస్థ తరఫున ఘంటసాల చదువుకున్న విజయనగరం మహారాజా సంగీత కళాశాలలో ఏటా ఉత్తమ విద్యార్థికి  స్కాలర్‌షిప్‌ అందించబోతున్నామని ప్రకటించారు. 



మండలి బుద్ధ ప్రసాద్, మాధవపెద్ది సురేష్, సాలూరి వాసూరావు, భువనచంద్ర వంటి ప్రముఖులు కార్యక్రమంలో విశిష్ట అతిథులుగా పాల్గొని ప్రసంగించారు. నిర్వాహకులుగా అమెరికా నుంచి వంగూరి చిట్టెన్ రాజు, సింగపూర్ నుంచి కవుటూరు రత్నకుమార్ పాల్గొనగా, రాధిక మంగిపూడి వ్యాఖ్యాతగా వ్యవహరించారు. పృచ్ఛకులుగా గోవర్ధన్ మల్లెల, తటవర్తి కళ్యాణ్ చక్రవర్తి, రమ‌కంచిభొట్ల, రాధిక నోరి, లక్ష్మి రాయవరపు, సత్య మల్లుల, ఊలపల్లి భాస్కర్, వెంకటేష్, సుబ్బు వి పాలకుర్తి, కాత్యాయని గణేశ్న, ఉసిరికల తాతాజీ, డాక్టర్ బూరుగుపల్లి వ్యాసకృష్ణ, విక్రమ్ కుమార్ పెట్లూరు, వెంకప్ప భాగవతుల, రాణి మాధవ్, డాక్టర్ వెంకటపతి తరిగోపుల, పీసపాటి జయ, రాజేష్ తోలేటి, ఆర్ ప్రసన్నలక్ష్మి తదితరులు పాల్గొన్నారు.











TANA: విరాళాల సేకరణలో తానా సరికొత్త రికార్డు



అమెరికా: విరాళాల సేకరణలో తానా (ఉత్తర అమెరికా తెలుగు సంఘం) సరికొత్త రికార్డు సృష్టించింది. తానా 23వ మహాసభల సన్నాహక కార్యక్రమంలో భాగంగా ఏర్పాటు చేసిన ప్రత్యేక విందులో తెలుగు ప్రజలు భారీ సంఖ్యలో పాల్గొని రికార్డు స్థాయిలో విరాళాలు ప్రకటించారు. గత 45 ఏళ్ల చరిత్రలో మహాసభల విరాళాల సేకరణలో ఇదే సరికొత్త రికార్డు అని తానా ప్రతినిధులు పేర్కొన్నారు. 2021లో నిర్వహించాల్సిన తానా మహా సభలు కరోనా మహమ్మారి ప్రభావంతో వాయిదా పడటంతో దాదాపు నాలుగేళ్ల తర్వాత ఫిలడెల్ఫియా నగరంలో వచ్చే ఏడాది జులై 7 నుంచి 9 వరకు జరగనున్నాయి. అయితే, వీటి సన్నహాక కార్యక్రమాల్లో భాగంగా శనివారం పెన్సిల్వేనియా రాష్ట్రంలోని వర్మిన్‌స్టర్‌ నగరంలో ఫ్యూజ్ బాంక్వెట్‌ హాలులో విరాళాల సేకరణ కార్యక్రమానికి అనూహ్య స్పందన లభించింది. తానా అధ్యక్షుడు అంజయ్య చౌదరి లావు, కన్వీనర్‌ పొట్లూరి రవి ఆధ్వర్యంలో నిర్వహించిన ఈ విరాళాల సేకరణ విందులో దాదాపు 800 మందికి పైగా ప్రవాసీయులు పాల్గొని మునుపెన్నడూ లేనంతగా దాదాపు రూ.48 కోట్లు (6మిలియన్‌ డాలర్లు) విరాళాలను ప్రకటించారు.



ఈ కార్యక్రమానికి హాజరై విరాళాలు ప్రకటించిన అందరికీ తానా అధ్యక్షులు అంజయ్య చౌదరి కృతజ్ఞతలు తెలిపారు. ఎగ్జిక్యూటివ్‌ కమిటీ(EC), బోర్డ్‌ ఆఫ్‌ డైరెక్టర్స్‌(BoD), ఫౌండేషన్‌ సభ్యులను, మాజీ అధ్యక్షులు, ఇతర కమిటీ సభ్యులను పరిచయం చేసి వారు సమాజానికి చేసిన సేవలను కొనియాడారు. తానా సభ్యులు, వాలంటీర్లు, దాతలు సంఘం అభివృద్ధికి చేసిన కృషిని, సమాజానికి చేసిన సేవలను అభినందించారు. 23వ తానా మహాసభల ప్రాముఖ్యతను సవివరంగా తెలిపారు. ప్రతి ఒక్క దాతను పరిచయం చేశారు. ప్రవాసీయుల ఆనందోత్సాహాలు, కరతాళధ్వనుల మధ్య నిధుల సేకరణ కార్యక్రమం ఉత్సాహంగా కొనసాగింది. ప్రతిష్టాత్మక తానా మహాసభలు దాదాపు నాలుగేళ్ల తర్వాత నిర్వహిస్తున్నారు. అధ్యక్షుడు అంజయ్య చౌదరి లావు నేతృత్వంలోని తానా కార్యవర్గం గత పదహారు నెలలుగా చేసిన సేవలు, చేపట్టిన వినూత్న కార్యక్రమాలు ప్రవాస భారతీయుల్లో  23వ తానా మహాసభల పట్ల ఆసక్తిని పెంచడంతో విరాళాల సేకరణ కార్యక్రమానికి అనూహ్య స్పందన లభించిదని మహాసభల కన్వీనర్ పొట్లూరి రవి తెలిపారు. విరాళాల కార్యక్రమ నిర్వహణకు సహకరించిన పీపుల్స్ మీడియా అధినేత విశ్వప్రసాద్, డెక్కన్ స్పైస్ గోవర్దన్ బొబ్బా, జగదీశ్ యలమంచిలి, వాలంటీర్లందరికీ కృతజ్ఞతలు తెలిపారు.







అమెరికాలో చదువుకు.. విద్యార్థుల్లో పెరిగిన ఆసక్తి



గతేడాది 2 లక్షల మంది చేరిక
ప్రస్తుత విద్యాసంవత్సరంలోనూ రికార్డు స్థాయిలో వీసాలు జారీ
విద్యాసంస్థల్లో కరోనా నివారణకు  ప్రత్యేక ఏర్పాట్లు
‘ఈనాడు’తో అమెరికా కాన్సులేట్‌ అధికార ప్రతినిధి ఫ్రాంకీ స్టర్మ్‌
ఐ.ఆర్‌.శ్రీనివాసరావు ఈనాడు, హైదరాబాద్‌



అమెరికాలో ఉన్నత విద్య చదివేందుకు విద్యార్థుల్లో ఆసక్తి పెరిగిందని ఎడ్యుకేషన్‌ యూఎస్‌ఏ హైదరాబాద్‌లోని అమెరికా కాన్సులేట్‌ అధికార ప్రతినిధి ఫ్రాంకీ స్టర్మ్‌ వెల్లడించారు. కరోనా పరిస్థితులున్నా విద్యార్థుల సంఖ్య తగ్గలేదన్నారు. గతేడాది భారత్‌ నుంచి సుమారు 2 లక్షల మంది వరకు విద్యార్థులు విద్యాసంస్థల్లో చేరారని, గతంలో ఎన్నడూ లేనంత భారీ సంఖ్యలో ప్రస్తుతం విద్యార్థి వీసాలు జారీ చేస్తున్నామని వివరించారు. భవిష్యత్తులో అమెరికాలో చదువుకోవాలనుకునే విద్యార్థుల కోసం శుక్రవారం (27న), ఆ తరవాతి శుక్రవారం (సెప్టెంబరు 3న) వర్చువల్‌ ఎడ్యుకేషన్‌ ఫెయిర్‌ నిర్వహించనున్నారు. ఈ నేపథ్యంలో బుధవారం ఆయన ‘ఈనాడు’కు ప్రత్యేక ఇంటర్వ్యూ ఇచ్చారు. ఆ విశేషాలు..

ప్రస్తుతం నెలకొన్న కరోనా సవాళ్ల మధ్య అమెరికాలో ఉన్నత విద్య   చదువుకునే విద్యార్థుల స్పందన   ఎలా ఉంది?
జ: కరోనా సృష్టించిన సవాళ్లను అధిగమించడం ప్రజలకే కాదు.. ప్రభుత్వాలకూ తలకు మించిన భారంగా మారింది. గతంతో పోలిస్తే ప్రస్తుతం అమెరికాలో పరిస్థితులు మెరుగ్గా ఉన్నాయి. యూఎస్‌ఏలో చదువుకోవాలన్న ఆసక్తి విద్యార్థుల్లో ఎక్కువగానే ఉంది. 2019-20 సంవత్సరంలో 10,75,496 మంది విదేశీ విద్యార్థులు చదువుల కోసం యూఎస్‌ఏ వచ్చారు. వారిలో 2 లక్షల మంది వరకు భారతీయులే. ప్రస్తుత విద్యా సంవత్సరంలోని ఫాల్‌ సీజన్‌ (ఆగస్టు-సెప్టెంబరు)లో విశ్వవిద్యాలయాలు, కళాశాలల్లో చేరేందుకు ఆసక్తి చూపే విద్యార్థులను దృష్టిలో పెట్టుకుని పెద్ద సంఖ్యలో వీసాలు జారీ చేస్తున్నాం. ఇప్పటి వరకు 55 వేల మంది వీసాలు పొందారు. కరోనా పరిస్థితుల్లోనూ అమెరికాలో చదువుకునేందుకు విద్యార్థులు ఆసక్తి చూపుతున్నారని ఈ గణాంకాలే చెబుతున్నాయి.

అమెరికాలో మళ్లీ కొవిడ్‌ కేసులు పెరుగుతున్న తరుణంలో విద్యార్థులకు ఎలాంటి సదుపాయాలను కల్పిస్తున్నారు?
జ: కొన్ని విశ్వవిద్యాలయాలు ఇప్పటికే ప్రత్యక్ష తరగతులు ప్రారంభించాయి. మరికొన్ని వర్సిటీలు హైబ్రీడ్‌ విధానంలో తరగతులను నిర్వహిస్తున్నాయి. విద్యార్థులకు కరోనా నుంచి రక్షణ కల్పించేందుకు అన్ని రకాల చర్యలు తీసుకుంటున్నాయి. అత్యవసర పరిస్థితుల్లో స్పందించేందుకు ప్రత్యేక ఏర్పాట్లు చేశాయి. ప్రతి ప్రాంగణంలో కరోనా పరీక్షల కేంద్రాలు, అత్యవసరమైతే క్వారంటైన్‌ కేంద్రాలు ఏర్పాటు చేశాయి. వ్యాక్సిన్‌ వేసేందుకూ సదుపాయాలను కల్పించాయి. విద్యార్థులు https:// www.cdc.gov  ద్వారా కొవిడ్‌ పరిస్థితులను ఎప్పటికప్పుడు తెలుసుకోవచ్చు. ప్రస్తుత సీజనులో అమెరికా వెళుతున్న విద్యార్థులకు ఎడ్యుకేషన్‌ యూఎస్‌ఏ ఫేస్‌బుక్‌, ఆన్‌లైన్‌ సమావేశాలు నిర్వహించి అవగాహన కల్పిస్తున్నాం.

గత విద్యాసంవత్సరంలో చేరిన విద్యార్థులు ఆన్‌లైన్‌ తరగతులే వినాలా? అమెరికాకు వెళ్లి ప్రత్యక్ష తరగతులకు హాజరయ్యే అవకాశం ఉందా?
జ: గత సంవత్సరం చేరిన విద్యార్థులు ఇప్పుడు నిస్సందేహంగా అమెరికా వెళ్లొచ్చు. గత విద్యాసంవత్సర ప్రారంభ సమయంలో కరోనా పరిస్థితులు తీవ్రంగా ఉండటంతో విశ్వవిద్యాలయాలు, కళాశాలలు ప్రత్యక్ష తరగతులు నిర్వహించలేదు. ఆన్‌లైన్‌ తరగతులకే పరిమితమయ్యాయి. మిగిలిన సెమిస్టర్ల పూర్తి కోసం యూఎస్‌ఏ వెళ్లేందుకు దరఖాస్తు చేసుకున్న విద్యార్థులందరికీ ప్రస్తుతం అమెరికా ప్రభుత్వం వీసాలు జారీ చేస్తోంది.

వర్చువల్‌ ఎడ్యుకేషన్‌ ఫెయిర్‌ ద్వారా విద్యార్థులకు ఎలాంటి ప్రయోజనాలు ఉంటాయి?
జ: వర్చువల్‌ ఫెయిర్‌ను రెండు దశల్లో నిర్వహిస్తున్నాం. మాస్టర్స్‌, పీహెచ్‌డీ చేయాలనుకునే వారికి శుక్రవారం (27న) భారతీయ కాలమానం ప్రకారం సాయంత్రం 5.30 గంటల నుంచి రాత్రి 10.30 గంటల వరకు ఉంటుంది. డిగ్రీ తదితర కోర్సులు చదువుకునే వారి కోసం సెప్టెంబరు 3వ తేదీన నిర్వహిస్తున్నాం. సుమారు వంద విశ్వవిద్యాలయాలు ఇందులో పాల్గొంటాయి. ఏయే సబ్జెక్టులకు డిమాండు ఉంది, ఆ తరవాత ఉపాధి అవకాశాలు ఎలా ఉండనున్నాయి, ఫీజులు ఎలా ఉంటాయి, ఉపకార వేతనాలు పొందటం ఎలా, వీసా కోసం ఎలా దరఖాస్తు చేసుకోవాలి.. తదితర అంశాలను వివరిస్తారు. భవిష్యత్తులో అమెరికాలో పిల్లలను చదివించాలనుకునే తల్లిదండ్రులకు ఉపయోగపడుతుంది. కన్సల్టెంట్లను ఆశ్రయించే పరిస్థితి లేకుండా దీని ద్వారా పూర్తిగా అవగాహన చేసుకోవచ్చు. వర్చువల్‌ ఫెయిర్‌లో పాల్గొనేవారు ఎలాంటి ఫీజు చెల్లించాల్సిన అవసరంలేదు. రిజిస్ట్రేషన్‌ మాత్రం చేసుకోవాలి. మాస్టర్స్‌, పీహెచ్‌డీ విద్యార్థులు  https://bit.ly/EdUSAFair21EmbWeb ,  డిగ్రీ తదితరాలు చదువాలనుకునే వారు https://bit.ly/UGEdUSAFair21EmbWeb ద్వారా తమ పేర్లను నమోదు చేసుకోవాలి. పేర్లు నమోదు చేసుకున్న వారి ఈ మెయిల్‌కు వర్చువల్‌ ఫెయిర్‌లో పాల్గొనేందుకు అవసరమైన సమాచారం వస్తుంది.
మంచి విశ్వవిద్యాలయాన్ని ఎంచుకోవడం ఎలా? ఎలాంటి జాగ్రత్తలు తీసుకోవాలి?
జ: అమెరికాలో 4,700 వరకు విశ్వవిద్యాలయాలు, కళాశాలలు ఉన్నాయి. అక్రిడిటేషన్‌ ఉన్న సంస్థలను ఎంచుకోవాలి. కన్సల్టెంట్లను ఆశ్రయించే బదులు ‌www.petersons.com, www.edupass.org, http://ncs.ed.gov/collegenavigator, https://educartionusa.state.gov/your-5-stemps-us-study/research-your-options వెబ్‌సైట్లు పరిశీలించి అర్హతల వివరాలు తెలుసుకోవచ్చు. తెలంగాణ, ఆంధ్రప్రదేశ్‌, ఒడిశా విద్యార్థులు usiefhyderabad@usief.org.in లేదా  hyderabad@educationusa.org  మెయిల్‌ అడ్రస్‌కు ఈ-మెయిల్‌ పంపి తమ అనుమానాలను నివృత్తి  చేసుకోవచ్చు. 

UK: భారతీయులకు అరుదైన గౌరవం..!



ఇంటర్నెట్‌డెస్క్‌: భారతీయ మూలాలు ఉన్న ఓ వ్యక్తి కొవిడ్‌ సమయంలో బ్రిటన్‌లో చేసిన సేవలకు అరుదైన గుర్తింపు లభించింది. అమృత్‌పాల్‌ సింగ్‌ మాన్‌ అనే వ్యక్తి బ్రిటన్‌లో పంజాబ్‌ రెస్టారెంట్‌ నిర్వహిస్తున్నారు. యుకేలోని అతి పురాత నార్త్‌ ఇండియన్‌ రెస్టారెంట్లలో ఇది కూడా ఒకటి. కొవిడ్‌ సమయంలో ఆహారం అవసరమైన వారికి సుమారు 2లక్షల భోజనాలను మాన్‌ అందజేశారు.

ఈ నేపథ్యంలో బ్రిటన్‌ ప్రభుత్వం ‘న్యూ ఇయర్‌ హానర్‌ లిస్ట్‌ 2022’లో అమృత్‌పాల్‌ సింగ్‌ మాన్‌ పేరును కూడా చేర్చింది. ఆయన చేసిన సేవలకు ‘ఆఫీసర్‌ ఆఫ్‌ ఆర్డర్‌ ఆఫ్ ది బ్రిటిష్‌ ఎంపైర్‌’ గౌరవాన్ని ఇచ్చింది. దీనిపై అమృత్‌పాల్‌ ట్విటర్‌లో స్పందిస్తూ ‘‘నాకు సందేశాలు పంపిన వారికి ధన్యవాదాలు. సేవ చేసేలా నన్ను ప్రేరేపించిన ప్రతిఒక్కరికీ ఇది చెందుతుంది’’ అని పేర్కొన్నారు.

యూకేలో ఈ సారి గౌరవం పొందిన వారిలో దవీందర్‌ సింగ్‌ ధిల్లాన్‌ కూడా ఉన్నారు. తొలి ప్రపంచ యుద్ధంలో మరణించిన భారతీయ సైనికుల స్మారక బృందానికి ఆయన అధ్యక్షుడు. తొలి ప్రపంచ యుద్ధంలో  భారతీయ సైనికుల జ్ఞాపకార్థం దీనిని అందజేశారు. ఇక భారత్‌ విద్యావేత్త అజేయ్‌ కుమార్‌ కక్కర్‌కు నైట్‌ కమాండర్‌ ఆఫ్ ది ఆర్డర్‌ ఆఫ్‌ బ్రిటిష్‌ ఎంపైర్‌ గౌరవాన్ని అందించారు. వైద్య రంగంలో ఆయన సేవలకు గుర్తింపుగా దీనిని ఇచ్చారు.

ఆస్టిన్‌లో ఘనంగా బతుకమ్మ వేడుకలు



ఇంటర్నెట్‌డెస్క్‌: తెలంగాణ సంస్కృతి సంప్రదాయాలను ప్రతిబింబించే బతుకమ్మ సంబరాలు అంగరంగవైభవం ముగిశాయి. కేవలం తెలంగాణ రాష్ట్రంలోనే కాకుండా, దేశ విదేశాల్లోని ఈ సంబరాలను ఘనంగా జరుపుకొన్నారు. విదేశాల్లో ఉన్నా, తెలుగు సంస్కృతి, సంప్రదాయాలను మర్చిపోకుండా ఈ వేడుకను కొనసాగిస్తున్నారు. తాజాగా ఆస్టిన్‌లో ఘనంగా బతుకమ్మ వేడుకలు జరిగాయి. మహిళలంతా కలిసి సంప్రదాయ దుస్తులు ధరించి పూలతో బతుకమ్మను పేర్చి, ఆడి పాడారు. చిన్నారులు కూడా ఉత్సాహంగా ఈ సంబరాల్లో పాల్గొన్నారు. 







అనాథ చిన్నారులకు ప్రవాసాంధ్రుల సహకారంతో చేయూత



కళ్యాణదుర్గం: అనంతపురం జిల్లా శెట్టూరు మండలంలోని బసంపల్లి గ్రామానికి చెందిన పాలబండ్ల మధుసూదన్‌, పద్మక్కలు ఇటీవల అనారోగ్యంతో మృతి చెందారు. దీంతో వారి ఇద్దరు కుమార్తెలు అనాథలుగా మారారు. ప్రస్తుతం వారి పెదనాన్న శ్యామ్‌సుందర్‌ సంరక్షణలో ఉన్నారు. విషయం తెలుసుకున్న పురుషోత్తం ప్రవాసాంధ్రుల సహకారంతో చిన్నారులు పాటిబండ్ల అశ్విని, లక్ష్మిలకు ఒక్కొక్కరికి రూ.3 లక్షల చొప్పున ఆర్థిక సాయం చేశారు. రూ.10వేల విలువైన దుస్తులు అందజేశారు. భవిష్యత్‌లో కూడా వారికి అండగా ఉంటామని పేర్కొన్నారు. ఆర్థిక సాయం అందజేసిన వారిలో జ్ఞానభారతి విద్యాసంస్థల అధినేత రమేశ్‌బాబు, కొండయ్య, అచ్చంపల్లి రమేశ్‌, కొల్లి వెంకటేశ్‌ చౌదరి, వెంకట్‌(అమెరికా), కమ్మసంఘం నాయకులు ఉన్నారు.



NATS: లాస్‌ ఏంజిల్స్‌ నాట్స్‌ చాప్టర్‌ నూతన కార్యవర్గం ఏర్పాటు



లాస్ ఏంజిల్స్‌: ఉత్తర అమెరికా తెలుగు అసోసియేషన్‌ (నాట్స్‌) చేపడుతున్న కార్యక్రమాలను మరింత ముందుకు తీసుకెళ్లేందుకు లాస్‌ ఏంజిల్స్‌ నాట్స్‌ చాప్టర్‌ నూతన కార్యవర్గ సమావేశాన్ని నిర్వహించారు. కొవిడ్‌ మహమ్మారి వల్ల సమావేశం నిర్వహించలేకపోయిన అసోసియేషన్‌.. కరోనా ప్రభావం తర్వాత తొలిసారి సమావేశమైంది. నాట్స్ జోనల్ వైస్ ప్రెసిడెంట్ శ్రీనివాస్ చిలుకూరి లాస్ఏంజిల్స్ చాప్టర్ నూతన కార్యవర్గాన్ని సభ్యులకు పరిచయం చేశారు. లాస్ ఏంజెల్స్ చాప్టర్ కో-ఆర్డినేటర్‌గా మనోహర రావు మద్దినేని, జాయింట్ కో-ఆర్డినేటర్‌గా మురళీ ముద్దనకి బాధ్యతలు అప్పగించారు. వీరిద్దరి నేతృత్వంలో పనిచేయబోయే బృందాన్ని నాట్స్ జోనల్ వైస్ ప్రెసిడెంట్ శ్రీనివాస్ చిలుకూరి అందరికీ పరిచయం చేశారు.



కొవిడ్ సమయంలో గత కార్యవర్గం చేసిన సేవా కార్యక్రమాలు ప్రశంసనీయమని.. అదే స్ఫూర్తితో కొత్త నాయకత్వం పనిచేస్తుందని నూతన కార్యవర్గ సభ్యులు తెలిపారు. నెలలో ఒకసారి వర్చువల్‌గా, ప్రతి మూడు నెలలకు ఒకసారి ప్రత్యక్ష సమావేశాలు నిర్వహించి నిర్ణయాలు తీసుకోవాలని ఈ సందర్భంగా నిర్ణయించారు. ఈ సమావేశంలో స్థానిక నాట్స్ నాయకులు వెంకట్ ఆలపాటి, వంశీ మోహన్ గరికపాటి, నాట్స్ స్పోర్ట్స్ నేషనల్ కో-ఆర్డినేటర్ దిలీప్ సూరపనేని, ఈవెంట్స్ ఛైర్ బిందు కామిశెట్టి, హెల్ప్‌లైన్ ఛైర్‌ శంకర్ సింగంశెట్టి, స్పోర్ట్స్ ఛైర్ కిరణ్ ఇమ్మడిశెట్టి, కమ్యూనిటీ సర్వీసెస్ ఛైర్ అరుణ బోయినేని, మీడియా అండ్ పబ్లిక్ రిలేషన్స్ ఛైర్‌ ప్రభాకర్ రెడ్డి పాతకోట, ఫండ్ రైజింగ్ ఛైర్‌ గురు కొంక, కో-ఛైర్స్, వాలంటీర్స్ ఈ కార్యక్రమానికి హాజరయ్యారు.







కెనడాలో ఉత్సాహంగా ‘తాకా’ దీపావళి రంగేళి



టోరంటో: తెలుగు అలయన్స్ ఆఫ్ కెనడా (తాకా) ఆధ్వర్యంలో కెనడాలో దీపావళి వేడుకలు ఘనంగా జరిగాయి. అక్టోబర్ 29న టోరంటోలోని టోరంటో పెవిలియన్‌ ఆడిటోరియంలో అంగరంగ వైభవంగా నిర్వహించిన ఈ వేడుకలకు వందలాది మంది తరలివచ్చారు. గతంలో ఎన్నడూ లేనంతగా దాదాపు 1500 మందికి పైగా తెలుగువారు పాల్గొన్న ఈ కార్యక్రమానికి అనిత సజ్జ, లిఖిత యార్లగడ్డ, ఇందు నిట్ల, విద్య బుద్ధరాజు, జయకిరణ్ కొనకాల వ్యాఖ్యాతలుగా వ్యవహరించారు. తొలుత ‘తాకా’ కార్యదర్శి ప్రసన్న తిరుచిరాపల్లి కార్యక్రమానికి విచ్చేసిన అతిథులకు ఆహ్వానం పలికి అందరికీ దీపావళి శుభాకాంక్షలు చెప్పారు. అనంతరం ఆ సంఘం అధ్యక్షులు కల్పన మోటూరి, కీర్తి కూన, శ్రీదేవి పేరిచర్ల, శృతి ఏలూరి, వీణ మార్పిన జ్యోతి ప్రజ్వలన చేసి ఈ వేడుకల్ని ప్రారంభించారు. గత కొన్నేళ్లుగా తాకా చేస్తోన్న అనేక కార్యక్రమాలను కల్పన వివరించారు. అనంతరం దాదాపు 200 మందికి పైగా చిన్నారులు, కళాకారులు వారి ఆట పాటలతో, నృత్యాలతో అదరగొట్టారు. 40కి పైగా తెలుగు సాంస్కృతిక కార్యక్రమాలతో 7గంటలు పాటు అందరినీ అలరించారు.



ఈ సందర్భంగా అనేక ఏళ్లుగా తాకాకు చేయూతగా నిలుస్తోన్న ప్రధాన దాతలు రమేష్ గోల్లు, ఆనంద్ పేరిచర్ల, తదితరులను కార్యవర్గ సభ్యులు శాలువాలతో సత్కరించి జ్ఞాపికలు అందజేశారు. ఈ సందర్భంగా తాకా వ్యవస్థాపక సభ్యులు హనుమంతాచారి సామంతపూడి దీపావళి శుభాకాంక్షలు తెలియజేసి గత 12ఏళ్లుగా తాకా కెనడాలో ఎంతగా అభివృద్ధి చెందిందో వివరించారు. ఈ ఉత్సవాల్లో వివిధ రకాలైన  తెలుగు వంటకాలతో దీపావళి విందును ఏర్పాటు చేశారు.



ఈ కార్యక్రమం విజయవంతానికి కృషిచేసిన తాకా ఉపాధ్యక్షులు నాగేంద్ర హంసాల, కార్యదర్శి ప్రసన్న తిరుచిరాపల్లి, కోశాధికారి మల్లికార్జునచారి పదిర, సాంస్కృతిక కార్యదర్శి అనిత సజ్జ, డైరెక్టర్లు గణేష్ తెరాల,రాణి మద్దెల, శృతి ఏలూరి, ప్రదీప్ రెడ్డి ఏలూరు, యూత్ డైరెక్టర్లు విద్య భవనం, ఖాజిల్ మహమ్మద్, బోర్డు ఆఫ్ ట్రస్టీ చైర్మన్ మునాఫ్ అబ్దుల్, సభ్యులు రాఘవ అల్లం, సురేష్ కూన, వాణి జయంతి, ప్రవీణ్ పెనుబాక, తాకా వ్యవస్థాపక చైర్మన్ రవి వారణాసి, సభ్యులు చారి సామంతపూడి, శ్రీనాథ్ కుందూరు, అరుణ్ లయం ,లోకేష్ చిల్లకూరు,రమేష్ మునుకుంట్ల, రాకేష్ గరికపాటి, రామచంద్ర రావు దుగ్గినతో పాటు వాలంటీర్లందరినీ తాకా అధ్యక్షులు కల్పన మోటూరి అభినందించారు. ఈ కార్యక్రమంలో పాల్గొని సహకరించిన అందరికీ తాకా ఉపాధ్యక్షులు నాగేంద్ర హంసాల కృతజ్ఞతలు తెలిపారు. చివరిగా కెనడా, భారతదేశ జాతీయ గీతాలు ఆలపించి ఈ కార్యక్రమాన్ని విజయవంతంగా ముగించారు.







 















British High Commissioner: ఒక రోజు బ్రిటిష్‌ హైకమిషనర్‌ కావాలనుకుంటున్నారా?

అమ్మాయిలకు మాత్రమే అవకాశం



ఈనాడు, హైదరాబాద్‌: ఒక రోజు బ్రిటిష్‌ హైకమిషనర్‌గా వ్యవహరించాలని అనుకుంటున్నారా? అయితే, అమ్మాయిలూ పోటీకి సిద్ధం కండి. ‘ప్రపంచ వ్యాప్తంగా వాతావరణ మార్పులతో వస్తున్న సవాళ్లను ఎదుర్కోవడంలో యువత ఎలా తోడ్పాటును అందిస్తుంది’ అనే అంశంపై 18నుంచి 23సంవత్సరాల యువతులకు పోటీలు నిర్వహించాలని భారత్‌లోని బ్రిటిష్‌ హైకమిషన్‌ నిర్ణయించింది. ఆ పోటీలో గెలుపొందిన యువతి బ్రిటిష్‌ హైకమిషనర్‌గా ఒక రోజు సేవలు అందించేలా అవకాశం కల్పించనున్నారు. అంతర్జాతీయ బాలికా దినోత్సవం సందర్భంగా ఈ పోటీని నిర్వహిస్తున్నట్లు హైకమిషనర్‌ కార్యాలయం ఒక ప్రకటనలో పేర్కొంది. పోటీలో పాల్గొనదలచిన అమ్మాయిలు వీడియోను ట్విటర్‌, ఇన్‌స్టాగ్రాం, ఫేస్‌బుక్‌లో #DayoftheGirlను ఉపయోగించి@UKIndia కు ట్యాగ్‌ చేయాలి. తమ అభిప్రాయాన్ని వీడియో రూపంలో ఈ నెల 22లోగా పంపాలని భారత్‌లో బ్రిటిష్‌ హైకమిషనర్‌ అలెక్స్‌ ఎల్లిస్‌ పేర్కొన్నారు. 2017 నుంచి ఈ పోటీలను నిర్వహిస్తున్నామని, గతేడాది 18సంవత్సరాల చైతన్యావెంకటేశ్వరన్‌ గెలుపొంది ఒక రోజు హైకమిషనర్‌గా వ్యవహరించారని పేర్కొన్నారు. 

డాలస్‌లో నేత్రపర్వంగా సహస్రగళ భగవద్గీత పారాయణం



డాలస్‌: అమెరికాలోని డాలస్‌ నగరం భగవద్గీత పారాయణంతో పులకించింది. ఆగస్టు 13న సాయంత్రం 4గంటలకు డాలస్‌లోని అల్లెన్‌ ఈవెంట్‌ సెంటర్‌లో ఏర్పాటు చేసిన ఈ కార్యక్రమానికి 1500 మందికి పైగా హాజరై సహస్రగళ సంపూర్ణ భగవద్గీత పారాయణంలో పాల్గొన్నారు. శ్రీ దత్త పీఠాధిపతి గణపతి సచ్చిదానంద స్వామి సారథ్యంలో జరిగిన ఈ ఆధ్యాత్మక కార్యక్రమం ఆద్యంతం కన్నుల పండువగా సాగింది. తొలుత అల్లెన్‌ ఈవెంట్‌ సెంటర్‌కు విచ్చేసిన స్వామీజీకి దత్త యోగా సెంటర్‌, గీతా టీమ్‌ సభ్యులు ఘన స్వాగతం పలికి పూల వర్షం కురిపించారు. అనంతరం జ్యోతిప్రజ్వలన చేసిన స్వామీజీ.. శ్రీకృష్ణ భగవానుడికి పూజలు నిర్వహించి సహస్ర గళాన్ని ఆరంభించారు. ఒకే వేదికపై నుంచి వేల మంది భగవద్గీత శ్లోకాలను పఠించడంతో ఆ ప్రాంతమంతా ఆధ్యాత్మిక వాతావరణం వెల్లివిరిసింది. అయితే, ఈ కార్యక్రమం గిన్నీస్‌ బుక్‌ ఆఫ్‌ రికార్డ్స్‌లో చోటుదక్కించుకోగా.. దీనికి సంబంధించిన ప్రశంసా పత్రాన్ని గణపతి సచ్చిదానంద స్వామీజికి ఆ సంస్థ ప్రతినిధులు అందజేశారు. ఈ సందర్భంగా భగవద్గీతను పఠించేలా పిల్లల్ని ప్రోత్సహించిన తల్లిదండ్రులు, ఉపాధ్యాయులకు స్వామీజీ ఆశీస్సులు తెలిపారు. పిల్లలకు ఇదో గొప్ప బహుమతి అని అన్నారు.



America: భారత సంతతి విద్యార్థిని అదృశ్యం.. 3 వారాలైనా దొరకని ఆచూకీ..!



వాషింగ్టన్‌: భారత సంతతికి చెందిన ఓ విద్యార్థిని (14) అదృశ్యం కావడం అమెరికాలో సంచలనం రేపుతోంది. ఆర్కన్సాస్ రాష్ట్రంలో ఉండే ఆ బాలిక మూడు వారాలుగా కనిపించకుండా పోవడం (Missing) భారతీయ కుటుంబాన్ని ఆందోళనకు గురిచేస్తోంది. పోలీసులతో పాటు వారు ఉంటున్న పట్టణంలోని ప్రజలంతా ఒక్కటై గాలింపు చేపట్టారు. అయితే, ఇటీవల టెక్‌ కంపెనీలు లేఆఫ్‌లు (Layoffs) ప్రకటిస్తుండటం.. ఒకవేళ తన తండ్రి ఉద్యోగం కోల్పోతే భారత్‌కు వెళ్లాల్సి వస్తుందనే భయంతో ఆ విద్యార్థిని ఎక్కడికైనా వెళ్లిపోయి ఉండవచ్చని పోలీసులు భావిస్తున్నారు.

ఆర్కన్సాస్ రాష్ట్రంలోని కాన్వే ప్రాంతంలో పవన్‌, శ్రీదేవి అనే భారతీయ జంట నివసిస్తోంది. వారి కూతురు మారుపల్లి తన్వీ (Tanvi Marupally) స్థానిక పాఠశాలలోనే చదువుతున్నారు. అయితే, జనవరి 17న స్కూల్‌కు బయలుదేరిన ఆ విద్యార్థిని అదృశ్యం అయ్యింది. తమ అమ్మాయి ఇంటికి చేరుకోకపోవడంతో తన్వీ తల్లిదండ్రులు పోలీసులకు ఫిర్యాదు చేశారు. పాఠశాల యాజమాన్యం, స్థానికులను ప్రశ్నించిన పోలీసులు.. గాలింపు ముమ్మరం చేశారు. మూడు వారాలైనా తన్వీ ఆచూకీ మాత్రం లభించలేదు. సీసీ కెమెరాలను పరిశీలించడంతోపాటు పరిసర ప్రాంతాల్లో పోస్టర్లు, బ్యానర్లు అంటించారు. పట్టణమంతా ఏకమై తన్వీ ఆచూకీ కోసం గాలిస్తున్నారు. విద్యార్థినిని తల్లిదండ్రులతో కలిపేందుకు తీవ్రంగా ప్రయత్నిస్తున్నామని కాన్వే పోలీసులు వెల్లడించారు. మరోవైపు ఆచూకీ చెప్పిన వారికి 5వేల డాలర్ల రివార్డును తన్వీ కుటుంబం ప్రకటించింది.

ఏళ్లుగా అక్కడే ఉంటున్న తన్వీ కుటుంబం అమెరికా పౌరసత్వం కోసం ప్రయత్నాలు చేస్తోంది. తండ్రి ప్రముఖ ఐటీ కంపెనీలో పనిచేస్తుండగా.. తల్లి శ్రీదేవి ఇటీవలే ఉద్యోగం కోల్పోయినట్లు సమాచారం. ఐటీ కంపెనీలు ప్రకటిస్తోన్న వరుస లేఆఫ్‌లతో తండ్రి ఉద్యోగంపైనా ఆందోళన నెలకొన్నట్లు సమాచారం. ఒకవేళ శాశ్వత పౌరసత్వం లభించకపోతే భారత్‌కు వెళ్లిపోవాల్సి వస్తుందేమోనని.. అందువల్లే తమ కూతురు ఎక్కడికైనా వెళ్లిపోయి ఉంటుందని తన్వీ తల్లిదండ్రులు భావిస్తున్నట్లు స్థానిక మీడియా వెల్లడించింది.

అమెరికా మీడియా ప్రకారం, గత నవంబర్‌ నుంచి ఇప్పటివరకు సుమారు 2లక్షల మంది ఐటీ ఉద్యోగులకు టెక్‌ కంపెనీలు ఉద్వాసన (Layoffs) పలికినట్లు సమాచారం. గూగుల్‌, మైక్రోసాఫ్ట్‌, ఫేస్‌బుక్‌, అమెజాన్‌ వంటి సంస్థలు లేఆఫ్‌లను ప్రకటించిన విషయం తెలిసిందే. ఇందులో సుమారు 30 నుంచి 40శాతం మంది హెచ్‌-1బీ, ఎల్‌1 వీసాలున్న భారతీయ నిపుణులే ఉన్నట్లు అంచనా.

అమెరికాలో కనులపండువగా శ్రీనివాస కల్యాణం



తిరుమల, న్యూస్‌టుడే: అమెరికాలోని శాన్‌ఫ్రాన్సిస్కో బే ఏరియాలో ప్రవాసాంధ్ర తెలుగు సొసైటీతో కలిసి తితిదే ఆదివారం తెల్లవారుజామున శ్రీనివాస కల్యాణం కనులపండువగా నిర్వహించింది. ఇండియన్‌ కమ్యూనిటీ సెంటర్‌లో జరిగిన స్వామివారి కల్యాణానికి పెద్దసంఖ్యలో భక్తులు హాజరయ్యారు. కార్యక్రమంలో తితిదే ఛైర్మన్‌ వైవీ సుబ్బారెడ్డి దంపతులు, ప్రవాసాంధ్రుల సమితి ఛైర్మన్‌ మేడపాటి వెంకట్‌, ఎస్వీబీసీ డైరెక్టర్‌ శ్రీనివాసరెడ్డి, అమెరికాలో రాష్ట్ర ప్రభుత్వ ప్రతినిధి రత్నాకర్‌, నాటా అధ్యక్షుడు శ్రీధర్‌ తదితరులు పాల్గొన్నారు.

సర్వదర్శనానికి 14 గంటలు      

తిరుమల, న్యూస్‌టుడే: శ్రీవారి సర్వదర్శనానికి భక్తులు వారాంతంలో పెద్దసంఖ్యలో తిరుమలకు తరలి వస్తున్నారు. ఆదివారం సాయంత్రానికి ధర్మదర్శనానికి క్యూలైన్‌లో వచ్చిన భక్తులకు 14 గంటలు పట్టనుంది. 

షికాగోలో ట్రై స్టేట్‌ తెలుగు అసోసియేషన్‌ ఆధ్వర్యంలో సంక్రాంతి సంబరాలు



ఇంటర్నెట్‌డెస్క్‌: అమెరికాలోని షికాగోలో తెలుగువారు సంక్రాంతి, భారత గణతంత్ర వేడుకలను ఘనంగా నిర్వహించారు. ‘ట్రై స్టేట్‌ తెలుగు అసోసియేషన్‌’ ఆధ్వర్యంలో స్థానిక హిందూ టెంపుల్‌ ఆఫ్‌ లేక్‌ కౌంటీ ఆలయ ప్రాంగణంలో ఈ సంబరాలు జరిగాయి. సంస్థ అధ్యక్షుడు హేమచంద్ర వీరపల్లి ఆధ్వర్యంలో వేడుకలు నిర్వహించారు. 



ఈ సందర్భంగా తెలుగు సంస్కృతిని ప్రతిబింబించేలా నిర్వహించిన సంగీత, నాట్య కార్యక్రమాలు అలరించాయి. ప్రసాద్ మరువాడ, హేమంత్ పప్పు ఆధ్వర్యంలో రేఖా వేమూరి, స్వప్న పులా, ప్రశాంతి తాడేపల్లి, అర్చన మిట్ట, శిల్ప మచ్చ ఈ కార్యక్రమాన్ని ఆద్యంతం వినోదాత్మకంగా నడిపించారు. ఈ వేడుకల్లో సుమారు 300 మందికిపైగా పాల్గొన్నారు. హేమంత్ పప్పు సహకారంతో సోమలత యనమందల, దిలీప్ రాయపూడి చేసిన వేదిక అలంకరణ ప్రేక్షకులను ఆకట్టుకుంది.



ఈ కార్యక్రమం విజయవంతంగా నిర్వహించేందుకు శ్రీనాథ్ వాసిరెడ్డి, వీరాస్వామి ఆచంట, రవి వేమూరి, భాను సిరమ్, రామకృష్ణ తాడేపల్లి, శిరీష కుప్పం, సహస్ర వీరపల్లి ఎంతో తోడ్పడ్డారు. స్థానిక తానా నాయకులు హేమ కానూరు, హను చెరుకూరి, కృష్ణ మోహన్ చిలంకూరు, రవి కాకర, చిరు గళ్ల హాజరై పార్టిసిపెంట్స్‌కు సర్టిఫికెట్లు బహుకరించారు.

Corona: అగ్రరాజ్యంపై మళ్లీ కరోనా పంజా.. ఒక్కరోజే 88వేల కేసులు



వాషింగ్టన్‌: అగ్రరాజ్యం అమెరికాపై కరోనా మహమ్మారి మళ్లీ పంజా విసురుతోంది. వ్యాక్సినేషన్‌ వేగవంతం చేయడంతో ఆ మధ్య వైరస్‌ ఉద్ధృతి కాస్త తగ్గుముఖం పట్టినట్లు కన్పించగా.. గత కొన్ని రోజులుగా మహమ్మారి మళ్లీ పడగవిప్పుతోంది. కేసుల సంఖ్య గణనీయంగా పెరుగుతుండటం ప్రపంచాన్ని కలవరపెడుతోంది. తాజాగా అక్కడ 24 గంటల వ్యవధిలో 88,376 కేసులు వెలుగుచూశాయి. ఈ ఏడాది ఫిబ్రవరి తర్వాత అమెరికాలో ఇంత భారీ స్థాయిలో కేసులు నమోదవడం మళ్లీ ఇప్పుడే కావడం గమనార్హం. 

కరోనా వ్యాక్సిన్‌ పంపిణీలో అమెరికా అగ్రస్థానంలో కొనసాగుతోంది. ఇప్పటివరకు దేశవ్యాప్తంగా 55శాతానికి మించి కనీసం ఒకడోసు వ్యాక్సిన్‌ తీసుకున్నారు. అయితే వ్యాక్సినేషన్‌ రేటు తక్కువగా ఉన్న ప్రాంతాల్లో పాజిటివ్‌ కేసుల సంఖ్య ఎక్కువగా ఉంటోంది. అంతేకాకుండా మరణాల సంఖ్య కూడా అధికంగా ఉంటోంది. గతవారం ప్రపంచవ్యాప్తంగా కరోనా కేసులను పరిశీలిస్తే.. అత్యధికంగా అమెరికాలోనే నమోదైనట్లు ప్రపంచ ఆరోగ్య సంస్థ(డబ్ల్యూహెచ్‌వో) కూడా తెలిపింది. జులై 25తో ముగిసిన వారంలో అగ్రరాజ్యంలో 5లక్షలకు పైగా కేసులు వెలుగుచూశాయి. అంతక్రితం వారంతో పోలిస్తే ఇది 131శాతం ఎక్కువ కావడం గమనార్హం. ప్రస్తుతం అక్కడ వారానికి సగటు కొత్త కేసుల సంఖ్య 60వేలకు పైనే ఉంటోంది. జూన్‌ నెలతో పోలిస్తే ఇది నాలుగు రెట్లు ఎక్కువ. 
వ్యాక్సినేషన్‌ రేటు తగ్గుముఖం పట్టడం, డెల్టా వేరియంట్‌ విస్తృతే తాజా ఉద్ధృతికి కారణమని నిపుణులు చెబుతున్నారు. కేసులు మళ్లీ పెరుగుతుండటంతో అమెరికాలోని పలు రాష్ట్రాలు మళ్లీ కొవిడ్‌ నిబంధనలు అమల్లోకి తెస్తున్నాయి.  అంతకుముందు కరోనా తీవ్రత తగ్గుముఖం పట్టడంతో మాస్కు అవసరం లేదని ప్రకటించిన రాష్ట్రాలు, తాజాగా మాస్కులు తప్పనిసరి చేస్తూ ఆదేశిస్తున్నాయి. ప్రజలు సమూహాలుగా ఏర్పడడాన్ని తగ్గించుకోవాలని పేర్కొంటున్నాయి.

కరోనా ధాటికి ప్రపంచవ్యాప్తంగా ఎక్కువ ప్రభావితమైన దేశం అమెరికానే. గతేడాది అగ్రరాజ్యాన్ని చిగురుటాకులా వణికించిన మహమ్మారి.. అక్కడ ఇప్పటివరకు 6.12లక్షల మందిని బలితీసుకుంది. దాదాపు 3.5కోట్ల మంది వైరస్‌ బారిన పడ్డారు. 

ఆస్టిన్‌లో ఉత్సాహంగా దసరా-దీపావళి వేడుకలు.. పాటలతో ఉర్రూతలూగించిన సింగర్స్‌



ఆస్టిన్‌: ఆస్టిన్ తెలుగు సాంస్కృతిక సంఘం(TCA) ఆధ్వర్యంలో అమెరికాలోని టెక్సాస్‌లో దసరా, దీపావళి వేడుకలు ఘనంగా జరిగాయి. ఆస్టిన్‌ నగరంలో నిర్వహించిన ఈ వేడుకల్లో దాదాపు 600 మందికి పైగా తెలుగుప్రజలు పాల్గొన్నారు. సంప్రదాయ వస్త్రధారణలో చిన్నా,పెద్దా అంతా కలిసి సందడి చేశారు. ఈ సందర్భంగా నిర్వహించిన పలు సాంస్కృతిక కార్యక్రమాలు అందరినీ అలరించాయి. సినీ గాయకులు గీతా మాధురి, అఖిల మమందుర్‌, ఆదిత్య అయ్యంగార్‌ ఆలపించిన సినిమా పాటలు అందరినీ ఉర్రూతలూగించాయి. ఈ సందర్భంగా తెలుగు సాంస్కృతిక సంస్థ ఆధ్వర్యంలో నిర్వహించిన వివిధ రకాల క్రీడా పోటీల్లో విజేతలకు బహుమతులు ప్రదానం చేశారు. ఈ ఈవెంట్‌కు సాహిత్య వింజమూరి యాంకరింగ్‌ చేసి ఆకట్టుకున్నారు.



ఈ కార్యక్రమానికి విచ్చేసిన తెలుగువారందరికీ భోజన సదుపాయాలు కల్పించి సహకరించిన దాతలకు టీసీఏ కమిటీ అధ్యక్షుడు శ్రీనివాస్‌ బత్తుల, ప్రెసిడెంట్‌ ఎలక్ట్‌ అర్జున్‌ అనంతుల, కార్యదర్శి శ్రీనివాస్‌ భైరపనేని, కోశాధికారి వెంకట్‌ సాదినేని, స్పోర్ట్స్‌ కమిటీ ఛైర్‌ పరమేశ్వర్‌ రెడ్డి నంగి, ఫైనాన్స్‌ సెక్రటరీ మధుకర్‌, ఫుడ్‌ అండ్‌ లాజిస్టిక్స్‌ సెక్రటరీ చిన్నపరెడ్డి, మెంబర్‌షిప్‌ సెక్రటరీ భరత్‌ పిస్సాయ్‌, కల్చరల్‌ సెక్రటరీ శైలజ, బోర్డు ఆఫ్‌ డైరెక్టర్స్‌ వెంకటరామిరెడ్డి ఉమ్మ, రామ్‌ హనుమంత్‌ మల్లిరెడ్డి, మురళీధర్‌ రెడ్డి వేలూరు కృతజ్ఞతలు తెలిపారు.











కెనడాలో కీలక పదవికి తమిళ సంతతి యువతి పోటీ



అంజలి అప్పాదురై

సైదాపేట, న్యూస్‌టుడే: కెనడా దేశంలోని బ్రిటిష్‌ కొలంబియా ముఖ్యమంత్రి పదవికి తమిళనాడులో పుట్టిన అంజలి అప్పాదురై అనే యువతి పోటీ పడుతున్నారు. 2017లో జరిగిన ఎన్నికల్లో ఎన్‌డీపీ (న్యూ డెమోక్రటిక్‌ పార్టీ) విజయం సాధించి అధికారం చేజిక్కించుకుంది. ముఖ్యమంత్రిగా జాన్‌ హోర్గన్‌ బాధ్యతలు నిర్వర్తిస్తున్నారు. ఈ నేపథ్యంలో గొంతు క్యాన్సర్‌ కారణంగా పార్టీ నాయకత్వం, ముఖ్యమంత్రి పదవి నుంచి వైదొలగనున్నట్లు ఇటీవల ప్రకటించారు. దీంతో పార్టీ అధ్యక్ష పదవికి అంతర్గత ఎన్నికలు జరగనున్నాయి. ఇందులో బ్రిటిష్‌ కొలంబియాలో న్యాయశాఖ మంత్రిగా ఉన్న డేవిడ్‌ ఎబి పోటీ చేయనున్నారు. ఆయనకు వ్యతిరేకంగా అంజలి అప్పాదురై బరిలోకి దిగనున్నారు. నవంబర్‌ 13న పార్టీ అంతర్గత ఎన్నికలు ప్రారంభం కానున్నాయి. డిసెంబర్‌ 3న ఫలితాలు ప్రకటించనున్నారు. పార్టీ అధ్యక్షుడిగా ఎంపికయ్యేవారు బ్రిటిష్‌ కొలంబియా ముఖ్యమంత్రి అవుతారు. అంజలి అప్పాదురై రాష్ట్రంలోని మదురైలో 1990లో జన్మించారు. చిన్నతనంలో ఇక్కడే ఉన్నారు. ఆమెకు 6 ఏళ్లు ఉన్నప్పుడు తల్లిదండ్రులు కెనడాకు వలస వెళ్లారు. కోక్‌విల్టమ్‌ నగరంలో అంజలి కుటుంబం ఉంటోంది. అంజలి రాజకీయ నేతగా మాత్రమే కాకుండా సామాజిక సేవకురాలిగా కూడా గుర్తింపు పొందారు.

కాన్సాస్‌ నగర తెలుగు సంఘం ఆధ్వర్యంలో ఉగాది వేడుకలు



కాన్సాస్‌ సిటీ (అమెరికా): కాన్సాస్ నగర తెలుగు సంఘం (TAGKC) ఆధ్వర్యంలో ఘనంగా శుభకృత్‌ నామ సంవత్సర ఉగాది వేడుకలు ఘనంగా జరిగాయి. స్థానిక బ్లూ వ్యాలీ నార్త్‌ వెస్ట్‌ హైస్కూల్‌లో ఏప్రిల్ 9న ఈ కార్యక్రమం నిర్వహించారు. దాదాపు 600 మంది తెలుగువారు పాల్గొన్న ఈ కార్యక్రమం అందరినీ అలరించింది. సంఘం కార్యక్రమాల విభాగ నాయకుడు విశేష్ రేపల్లె స్వాగత ఉపన్యాసం చేశారు. అనంతరం స్థానిక దేవాలయ పూజారి శ్రీనివాసాచారి పంచాంగ శ్రవణం చేసి కొత్త సంవత్సరంలో రాశి ఫలాలు చదివి వినిపించారు. అనంతరం సాంస్కృతిక కార్యక్రమాలు నిర్వహించారు.

ఈ సంవత్సర అధ్యక్షుడు వంశీ సువ్వారి, ట్రస్ట్‌ బోర్డు ఛైర్మన్‌ దుర్గ తెల్ల కొత్త కార్యవర్గాన్ని అందరికీ పరిచయం చేశారు. కార్యక్రమానికి సహకరించిన కార్యకర్తలకు, కార్యవర్గ సభ్యులకు, దాతలకు, వచ్చిన ఆహూతులకు ధన్యవాదాలు తెలిపారు. మధ్య మధ్యలో రాఫెల్‌ టికెట్స్‌ తీసి విజేతలకు బహుమతులు అందజేశారు. కార్యక్రమం ఆద్యంతం వ్యాఖ్యాతలుగా వ్యవహరించిన నేహా రెడ్డి, నిధి రావు తమదైన శైలిలో అందరినీ మెప్పించారు. ముఖ్యంగా నిధి పాడిన పాటలు ఆకట్టుకున్నాయి. అలాగే, చిన్న పిల్లలు, పెద్దలు చేసిన నృత్యాలు, కూచిపూడి నృత్యం, వాయిద్యాలు లేకుండా నోటితో చేసిన సంగీత విభావరి కార్యక్రమానికి ప్రత్యేక ఆకర్షణగా నిలిచాయి. చివరగా ఉపాధ్యక్షుడు నరేంద్ర దుదెల వందన సమర్పణ, జనగణమనతో సాంస్కృతిక కార్యక్రమాలు ముగిశాయి. చక్కని భోజనం అనంతరం వేడుకలు ముగిశాయి.











Space: బ్రిటన్‌ కుబేరుడి రోదసి యాత్ర రేపే

తొలి ప్రైవేటు అంతరిక్ష సంస్థ అధిపతిగా ఈ ఘనత సాధించనున్న రిచర్డ్‌ బ్రాన్సన్‌



న్యూయార్క్‌: రోదసిలో ప్రయాణించిన తొలి ప్రైవేటు అంతరిక్ష సంస్థ అధిపతిగా బ్రిటన్‌ కుబేరుడు రిచర్డ్‌ బ్రాన్సన్‌ చరిత్ర సృష్టించనున్నారు! ఆదివారం నాడు ఆయన న్యూ మెక్సికోలోని ప్రైవేటు స్పేస్‌పోర్టు నుంచి తన ‘వర్జిన్‌ గలాక్టిక్‌ వీఎస్‌ఎస్‌ యూనిటీ’ అంతరిక్ష నౌక ద్వారా నింగిలో విహరిస్తారు. ఇందుకు ఏర్పాట్లన్నీ పూర్తయ్యాయి. వర్జిన్‌ గ్రూప్‌ విమానం ‘వీఎంఎస్‌ ఈవ్‌’... తన 140 అడుగుల రెక్కల తోడుతో యూనిటీని నింగిలోకి తీసుకెళ్తుంది. 9 మైళ్ల దూరం ప్రయాణించిన తర్వాత అది ఈవ్‌ నుంచి విడిపోయి, అంతరిక్షంలోకి దూసుకెళ్తుంది. భూమి నుంచి 50 మైళ్ల దూరం వెళ్లాక అంతరిక్షంలో ప్రవేశించినట్టు భావిస్తారు. అయితే ఈ స్పేస్‌క్రాఫ్ట్‌ యూనిటీ 55 మైళ్లు దాటి ప్రయాణిస్తుందని, అనంతరం మళ్లీ నేరుగా స్పేస్‌పోర్టుకు చేరుకుంటుందని సంబంధిత వర్గాలు వెల్లడించాయి. సుమారు 90 నిమిషాలపాటు ఈ యాత్ర కొనసాగుతుందని పేర్కొన్నాయి. యూనిటీలో రిచర్డ్‌తో పాటు ఇద్దరు పైలట్లు, వర్జిన్‌ గలాక్టిక్‌కు చెందిన ముగ్గురు సిబ్బంది ఉంటారు. ఈ నౌక ద్వారా వచ్చే ఏడాది నుంచి ప్రైవేటు వ్యక్తులను అంతరిక్ష యాత్రకు తీసుకెళ్లాలని వర్జిన్‌ గలాక్టిక్‌ భావిస్తోంది.

వినియోగదారుల అనుభూతిని మదింపు చేస్తా: రిచర్డ్‌ 

‘‘ఈ జులైలో మా కల నెరవేరబోతోంది. యూనిటీలో ఒక వినియోగదారుడు ఎలా అనుభూతి చెందుతాడన్నది నేను స్వయంగా మదింపు చేస్తాను. నాకు తోడుగా విశేష ప్రతిభావంతులైన సిబ్బంది ఉండటం వర్జిన్‌ గలాక్టిక్‌ వ్యవస్థాపకుడిగా నాకెంతో గర్వకారణం’’ అని రిచర్డ్‌ తన ట్విటర్‌ సందేశంలో పేర్కొన్నారు.

తోడు వెళ్లనున్న బండ్ల శిరీష



రిచర్డ్‌తో పాటు వీఎస్‌ఎస్‌ యూనిటీలో ప్రయాణించే వారిలో గుంటూరుకు చెందిన బండ్ల శిరీష (33) కూడా ఉండటం విశేషం! అమెరికాలోని జార్జ్‌టౌన్‌ విశ్వవిద్యాలయం నుంచి ఎంబీఏ పూర్తిచేసిన శిరీష... 2015లో వర్జిన్‌ గలాక్టిక్‌లో ప్రభుత్వ వ్యవహారాల విభాగ మేనేజరుగా చేరారు. అంచెలంచెలుగా ఎదుగుతూ ప్రస్తుతం గవర్నమెంట్‌ ఎఫైర్స్‌ అండ్‌ రీసెర్చ్‌ ఆపరేషన్స్‌ విభాగం ఉపాధ్యక్షురాలిగా కొనసాగుతున్నారు. 

న్యూజెర్సీలో వైభవంగా అయ్యప్ప పడిపూజ



అమెరికాలోని న్యూజెర్సీలో అయ్యప్ప పడిపూజను వైభవంగా నిర్వహించారు. ఆదివారం రాత్రి నిర్వహించిన ఈ పూజలో పెద్ద ఎత్తున అయ్యప్ప దీక్షా పరులు, భక్తులు పాల్గొన్నారు.

విద్యార్థినికి ల్యాప్‌టాప్‌ అందించిన పొట్లూరి రవి



అనంతపురం: అనంతపురానికి చెందిన విద్యార్థిని బి.రోషిణికి తానా మాజీ కార్యదర్శి పొట్లూరి రవి సహకారంతో ల్యాప్‌టాప్‌ అందించారు. ఈ రోజు సాయినగర్‌లో ఏర్పాటు చేసిన కార్యక్రమంలో గ్రంథాలయ సంస్థ మాజీ ఛైర్మన్‌ గౌస్‌ మొయినుద్దీన్‌ ల్యాప్‌టాప్‌ను రోషిణికి అందజేశారు. తానా ఫౌండేషన్‌ ఆదరణ కార్యక్రమంలో భాగంగా ప్రతిభగల విద్యార్థులకు ప్రోత్సాహకాలు అందిస్తున్నట్టు తానా అధ్యక్షుడు అంజయ్య చౌదరి, ఫౌండేషన్‌ ఛైర్మన్‌ వెంకటరమణ యార్లగడ్డ, కో-ఆర్డినేటర్‌ రవి సామినేని, ఫౌండేషన్‌ ట్రస్టీ పురుషోత్తం చౌదరి తెలిపారు. ఈ కార్యక్రమంలో శ్రీధర్‌ రాయల్‌, జాఫర్‌ సాదిక్‌, గోపాల్‌ వాల్మీకి, సురేశ్‌, హరీశ్‌ రెడ్డి, ఫక్రుద్దీన్‌, మన్వర్‌ తదితరులు పాల్గొన్నారు.

అమర గాయకునికి అద్భుత నివాళి ‘ఘంటసాల స్వర రాగ మహాయాగం’



సింగపూర్‌: అమర గాయకుడు పద్మశ్రీ ఘంటసాల వెంకటేశ్వరరావు శత జయంతి సంవత్సరాన్ని పురస్కరించుకుని ‘ఘంటసాల స్వర రాగ మహాయాగం’ కార్యక్రమం ప్రారంభమైంది. ‘వంగూరి ఫౌండేషన్’, ‘శ్రీ సాంస్కృతిక కళాసారథి’, ‘ఘంటసాల ఇంటర్నేషనల్ ఫౌండేషన్ ట్రస్ట్’, ‘వంశీ ఇంటర్నేషనల్’, ‘శుభోదయం’ సంస్థల సంయుక్త ఆధ్వర్యంలో ఈ అద్భుత కార్యక్రమాన్ని నిర్వహించనున్నారు. ఈ సందర్భంగా తాజాగా ప్రారంభోత్సవ కార్యక్రమం ఘనంగా జరిగింది.



ఘంటసాల సతీమణి సావిత్రమ్మ శుభాశీస్సులు అందించగా, వారి కుమార్తెలు సుగుణ, శాంతి జ్యోతి ప్రకాశనం గావించి, ప్రార్థనాగీతంతో శుభారంభాన్ని పలికారు. ప్రముఖ సినీ కవి భువనచంద్ర, ప్రముఖ సంగీత దర్శకులు మాధవపెద్ది సురేష్, వంగూరి ఫౌండేషన్ ఆఫ్ అమెరికా అధ్యక్షులు వంగూరి చిట్టెన్ రాజు, జగన్మోహనరావు, తదితర ప్రముఖులు, ఇతర నిర్వాహకబృంద సభ్యులు పాల్గొని ఘంటసాల వ్యక్తిత్వ ఔన్నత్యాన్ని ఆవిష్కరిస్తూ ప్రసంగించారు. అత్యధిక కాలం నిరంతరాయంగా ఘంటసాల స్మరణలో జరిగే కార్యక్రమంగా ఇది అంతర్జాతీయ రికార్డు సృష్టిస్తోందని అందరూ అభినందనలు వ్యక్తం చేశారు.



ఘంటసాల ట్రస్ట్, వంశీ అధ్యక్షులు డాక్టర్ వంశీ రామరాజు మాట్లాడుతూ ‘డిసెంబర్ 4వ తేదీ 2022 వరకు ఏడాది పాటు రోజూ గంటసేపు ఈ కార్యక్రమం కొనసాగిస్తామని, ప్రపంచవ్యాప్తంగా ఉన్న గాయనీగాయకులు ఘంటసాల పాటలను ఆలపిస్తారని, కవులు రచయితలు వక్తలు ఘంటసాల వారిపై వ్యాసాలను కవితలను వినిపిస్తారని’ ప్రకటించారు. ఎంతోమంది గాయనీ గాయకులను ఆదరించిన ఘంటసాల పాటకు సమున్నతస్థానం కల్పిస్తూ కల్పించే ఉద్దేశంతో హైదరాబాద్‌లో తాము నిర్మించిన ‘ఘంటసాల స్మృతి మందిరం’ గురించిన వివరాలను తెలియజేసి అక్కడ జరిగిన పూజా కార్యక్రమం విశేషాలను వీడియో రూపంలో అందరికీ చూపించారు.



రాధిక మంగిపూడి వ్యాఖ్యాన నిర్వహణలో మూడు గంటలపాటు జరిగిన ఈ కార్యక్రమంలో ప్రముఖ గాయకులు చంద్రతేజ, ఆర్ఎస్ఎస్ ప్రసాద్, తాతా బాలకామేశ్వరరావు, కె విద్యాసాగర్ చక్కటి గీతాలను పద్యాలను ఆలపించి ప్రేక్షకులను మెప్పించగా, సింగపూర్ నుంచి గుంటూరు వెంకటేష్ ఈలపై, 20కు పైగా ఘంటసాల పాటల పల్లవుల పల్లకిని పలికించి అందరినీ ఆకట్టుకున్నారు. జీవి రామకృష్ణ సౌజన్యంతో చౌటపల్లి, టేకుపల్లి, ఘంటసాల గ్రామాలనుండి మరియు విజయనగరం సంగీత కళాశాల నుంచి ప్రత్యేకంగా వీడియోలను రూపొందించి ఈ కార్యక్రమంలో ప్రేక్షకులకు ఘంటసాల నడయాడిన ప్రాంతాలను చూపించారు.



‘శ్రీ సాంస్కృతిక కళాసారథి’ అధ్యక్షులు కవుటూరు రత్నకుమార్ మాట్లాడుతూ ‘ఇంతటి బృహత్కార్యంలో తమ సంస్థ సహ నిర్వాహకులుగా పాలుపంచుకోవడం తమ అదృష్టంగా భావిస్తున్నాం. ఈ కార్యక్రమం ముగింపు ఉత్సవంగా ఘంటసాల శతజయంతి ఆరాధనోత్సవం 2022 డిసెంబర్ 4వ తేదీన సింగపూర్ లో ఏర్పాటు చేస్తాం’ అని ప్రకటించి, ఆ కార్యక్రమానికి అందరిని సింగపూర్‌కు రావలసిందిగా కోరుతూ ఆహ్వానం పలికారు.



ఘంటసాల వారితో పాటుగా ఇటీవల స్వర్గస్తులైన వారి కుమారులు ఘంటసాల రత్న కుమార్ ని కూడా స్మరిస్తూ నిర్వాహకులు ఈ కార్యక్రమంలో నివాళులు అర్పించారు. వంశీ అధ్యక్షురాలు డా. తెన్నేటి సుధ, మేనేజింగ్ ట్రస్టీ సుంకరపల్లి శైలజ కార్యక్రమానికి అభినందనలు తెలియజేశారు. భారత కాలమానం ప్రకారం ప్రతి శని ఆదివారాలలో ఉదయం 10 గంటలకు, సోమవారం నుంచి శుక్రవారం వరకు రాత్రి 9 గంటలకు సంవత్సరకాలం పాటు కొనసాగే ‘ఘంటసాల స్వర రాగ మహాయాగం’ కార్యక్రమాన్ని ‘వంశీ ఆర్ట్ థియేటర్స్’, ‘శుభోదయం మీడియా’ యూట్యూబ్ ప్రత్యక్ష ప్రసారం ద్వారా వీక్షించవచ్చును.

టెక్సాస్ మెడిక‌ల్ బోర్డులో డాక్టర్‌ జ‌య‌రామ్‌ నాయుడు 

ఏడుగురిలో ప్రవాసాంధ్రులు డాక్టర్‌ జ‌య‌రామ్‌ నాయుడు పున‌ర్నియామ‌కం 

బోర్డును నియ‌మించిన గ‌వ‌ర్నర్‌ ఎబాట్



టెక్సాస్‌: అమెరికాలోని ప్రతిష్ఠాత్మక టెక్సాస్ మెడిక‌ల్ బోర్డులో ప్రవాసాంధ్రులు, తెలుగు తేజం, అనంత‌పురం జిల్లాకు చెందిన డాక్టర్‌ జ‌య‌రామ్ నాయుడు మ‌రోసారి అవ‌కాశం ద‌క్కించుకున్నారు. మొత్తం ఏడుగురు స‌భ్యుల‌తో కూడిన ఈ బోర్డును టెక్సాస్ గ‌వర్నర్‌ గ్రెగ్ ఎబాట్ నియ‌మించారు. ఏడుగురు స‌భ్యుల్లో అదా బూత్ (ఎం.డి), ఎబొనీ టాడ్‌, మైఖేల్ కొకినాస్‌, కాండేస్ ఫార్మర్‌ (డీఓ), మోర్గాన్ (ఎం.డి), డా.జ‌య‌రామ్ నాయుడు(ఎం.డి), ష‌రీఫ్ జాఫ్రాన్ (ఎం.డి) ఉన్నారు. ఈ బోర్డు 2027, ఏప్రిల్ 13 వ‌ర‌కు ప‌నిచేయ‌నుంది. టెక్సాస్ వైద్య అవ‌స‌రాలు, ఇత‌ర వైద్య సంబంధ‌మైన సేవ‌ల విష‌యంలో ఈ బోర్డు కీల‌కంగా వ్యవహరించనుంది.  

కృషి, ప‌ట్టుద‌లే విజ‌య ర‌హ‌స్యం! 

టెక్సాస్ మెడిక‌ల్ బోర్డులో స్థానం సంపాదించుకున్న డాక్టర్‌ జ‌య‌రామ్‌ నాయుడు వైద్య రంగంలో సుదీర్ఘ కాలంగా ఎంతో కృషి చేస్తున్నారు. ఆయన ఈ స్థాయికి రావడం వెనక కొన్నేళ్ల కృషి, ప‌ట్టుద‌ల‌ ఉంది. టెక్సాస్ ప‌శ్చిమ ప్రాంత‌మైన ఒడెస్సాలో ఫిజిషియ‌న్‌గా ఆయ‌న సేవ‌లందిస్తున్నారు. అదే స‌మ‌యంలో నాయుడు క్లినిక్ అధ్యక్షుడిగా, టెక్సాస్ టెక్ యూనివ‌ర్సిటీ హెల్త్ సైన్సెస్ సెంట‌ర్ అసిస్టెంట్ క్లినికల్‌ ప్రొఫెస‌ర్‌గా సేవ‌లు అందిస్తున్నారు. సుమారు 40 ఏళ్లపాటు వైద్య నిపుణులుగా ఆయ‌న ప్రైవేటు ప్రాక్టీస్ చేశారు. టెక్సాస్ మెడిక‌ల్ అసోసియేష‌న్ స‌భ్యులుగా కూడా డాక్టర్‌ జ‌య‌రామ్‌ నాయుడు వ్యవహరించారు. అదేవిధంగా ఎక్టార్ కౌంటీ మెడిక‌ల్ సొసైటీ, టెక్సాస్ టెక్ హెల్త్ సైన్సెస్ సెంట‌ర్ స‌ల‌హా బోర్డు స‌భ్యునిగా కూడా ఉన్నారు. గ‌తంలో ఒడెస్సా ఛాంబ‌ర్ ఆఫ్ కామ‌ర్స్ స‌భ్యులుగా పనిచేశారు. 2010-2013 మ‌ధ్య గ‌వ‌ర్నర్‌ రిక్ పెర్రీ, జ‌య‌రామ్‌ను ‘క్రానిక్ కిడ్నీ డిసీజ్ టాస్క్ ఫోర్స్’ స‌భ్యునిగా నియ‌మించారు. 2017-22 వ‌ర‌కు టెక్సాస్ మెడిక‌ల్ బోర్డు స‌భ్యులుగా నియామ‌కం పొందారు. తాజాగా ఈ బోర్డులో మ‌రోసారి నియామ‌కం పొంద‌డం విశేషం. 

బోర్డు విధులు ఇవే.. 

టెక్సాస్ మెడిక‌ల్ బోర్డుకు కొన్ని విధులు ఉన్నాయి. వీటిలో ప్రజారోగ్య, భద్రత, పరిరక్షణలకు పెద్దపీట వేయాలి. నిబంధ‌న‌ల‌ను తూ.చ‌. తప్పకుండా పాటించేలా చూడాల్సి ఉంటుంది. టెక్సాస్ ప్రజలకు నాణ్యమైన వైద్య సేవ‌లు అందేలా పర్యవేక్షించాలి.  

ఇంతింతై.. అన్నట్టుగా! 

డాక్టర్‌ జ‌య‌రామ్‌ నాయుడు ఇంతింతై అన్నట్టుగా వైద్య రంగంలో విక‌సించారు. ఆంధ్రప్రదేశ్‌లోని అనంత‌పురం జిల్లాకు చెందిన ఆయ‌న 1966లో గుంటూరు మెడిక‌ల్ కళాశాలలో వైద్య శాస్త్రంలో ప‌ట్టా(డిగ్రీ) పొందారు. అనంతర కాలంలో అమెరికాకు చేరుకున్న ఆయ‌న‌ న్యూయార్క్‌లోని ఏసీ లగాన్ మెమోరియ‌ల్ హాస్పిటల్‌లో రెసిడెన్సీ ఇంట‌ర్నల్‌ మెడిసిన్ పూర్తి చేశారు. అనంతరం వైద్య రంగంలో ఎంతో సేవ చేసి ఈ రోజు ఈ స్థాయికి చేరుకున్నారు. 

TANA: తానా ఫౌండేషన్ ఛైర్మన్‌గా శశికాంత్ వల్లేపల్లి



టెక్సాస్‌: తెలుగు అసోసియేషన్‌ ఆఫ్‌ నార్త్‌ అమెరికా (తానా) ఫౌండేషన్‌ నూతన కార్యవర్గం కొలువుదీరింది. జూన్ 30న జరిగిన ట్రస్టీల సమావేశంలో తానా ఫౌండేషన్‌ ఛైర్మన్‌గా శశికాంత్ వల్లేపల్లి, కార్యదర్శిగా విద్యాధర్ గారపాటి, కోశాధికారిగా వినయ్ మద్దినేని ఎన్నికయ్యారు. 

ఛైర్మన్‌గా ఎన్నికైన శశికాంత్ వల్లేపల్లి సుదీర్ఘకాలంగా ఫౌండేషన్‌లో సేవలందిస్తున్నారు. కాంత్ ఫౌండేషన్ స్థాపించి భారీగా విరాళాలు అందించారు. కరోనాతో  ఇబ్బందులు పడిన చాలా కుటుంబాలని ఆదుకునేందుకు  సొంత నిధులు వెచ్చించారు. తానా ఫౌండేషన్ చేయూత కార్యక్రమం కోఆర్డినేటర్‌గా వెయ్యి మందికి పైగా విద్యార్థులకు  ప్రోత్సాహకాలు అందించారు. గతంలో ఫౌండేషన్ కోశాధికారిగా, కార్యదర్శిగా, బోస్టన్ తెలుగు అసోసియేషన్ బోర్డు ఛైర్మన్‌గా కూడా పనిచేశారు.  

తానా ఫౌండేషన్ కార్యదర్శిగా ఎన్నికైన విద్యాధర్ గారపాటి.. మూవర్స్ డాట్ కామ్ అధినేతగా అందరికీ సుపరిచితులు.  దాదాపు 100కి పైగా ఉచిత క్యాన్సర్‌ నిర్ధారణ శిబిరాలకు రూపకల్పన చేశారు. ప్రముఖ క్రికెటర్ కపిల్దేవ్ ఆడిన బ్యాట్‌ను రూ.18 లక్షలకు  కొనుగోలు చేసి  తానాకు విరాళంగా అందజేశారు. విద్యాధర్ గతంలో తానా పబ్లిసిటీ కమిటీ ఛైర్మన్‌గా, న్యూజెర్సీ, న్యూయార్క్ ఏరియా రీజినల్ కోఆర్డినేటర్‌గా వ్యవహరించారు. తానా ఫౌండేషన్ కోశాధికారిగా ఎన్నికైన వినయ్ మద్దినేని తానా సౌత్ ఈస్ట్ రీజినల్ కోఆర్డినేటర్‌గా, తెలుగు అసోసియేషన్ ఆఫ్ మెట్రో అట్లాంటా(తామా) అధ్యక్షుడిగా సేవలందించారు. అట్లాంటాలో తామా ఉచిత క్లినిక్  నిర్వహణకు కృషి చేశారు. అత్యవసర పరిస్థితుల్లో వేలాదిమందికి అండగా నిలిచారు. ఈ సందర్భంగా తానా ఫౌండేషన్ నూతన కార్యవర్గానికి తానా అధ్యక్షుడు అంజయ్య చౌదరి లావు శుభాకాంక్షలు తెలిపారు.

ఇంటి డిజైన్‌ గీయిస్తున్నారా?

OVA: అట్టహాసంగా ఓవర్సీస్ వెలమ అసోసియేషన్ వెబ్‌సైట్‌ లాంచ్‌



ఇంటర్నెట్‌ డెస్క్: ఓవర్సీస్ వెలమ అసోసియేషన్ (OVA) తమ వెబ్‌సైట్‌ను అట్టహాసంగా ప్రారంభించింది. హైదరాబాద్‌లో శుక్రవారం 24 దేశాల ప్రతినిధులు ప్రాతినిథ్యం వహించిన సభలో https://overseasvelama.org/ పేరుతో ఓవర్సీస్‌ వెలమ సంఘం తమ వెబ్‌సైట్‌ను ఘనంగా లాంచ్‌ చేసింది.

ప్రపంచవ్యాప్తంగా విస్తరించి ఉన్న వెలమ సంఘం సంక్షేమం, ప్రయోజనాల కోసం ఓవీఏ సంస్థను 2019లో స్థాపించారు. ఇది లాభాపేక్షలేని సంస్థ. ప్రపంచవ్యాప్తంగా ఉన్న వెలమ సమాజాన్ని ఏకీకృతం చేయడం ఓవీఏ ప్రధాన లక్ష్యం. కమ్యూనిటీ కార్యకలాపాలను ప్రోత్సహించడం, నెట్‌వర్కింగ్, విద్యార్థుల సహాయం, వెలమ వారసత్వాన్ని పరిరక్షించడం, ప్రచారం చేయడంలో కీలక పాత్ర పోషిస్తోంది. ఆసియా, ఉత్తర అమెరికా, యూరప్, ఆస్ట్రేలియా, ఆఫ్రికా, దక్షిణ అమెరికా ఖండాల్లోని 24 దేశాల్లో ఓవీఏ సభ్యులు ఉన్నారు. నర్సింగారావు (ఆస్ట్రేలియా), రమేశ్‌ గుడపూరి (అమెరికా), శ్రీచరణ్ మరునేని (అమెరికా), సీహెచ్‌.లక్ష్మీనరసింహారావు (భారత్‌), మాధవ్‌రావు కటికనేని (భారత్‌), కల్యాణ్‌రావు కుసుగంటి (న్యూజిలాండ్‌) దీని వ్యవస్థాపకులు.

డల్లాస్‌లో ఘనంగా అంతర్జాతీయ మహిళల దినోత్సవ వేడుకలు



ఇంటర్నెట్‌ డెస్క్‌: ‘ఉమెన్స్‌ ఎమ్‌పవర్‌మెంట్‌ తెలుగు అసోసియేషన్’ (WETA) ఆధ్వర్యంలో మార్చి 12న అమెరికాలోని డల్లాస్‌లో అంతర్జాతీయ మహిళల దినోత్సవ వేడుకలను ఘనంగా నిర్వహించారు. స్థానిక రుచి ప్యాలెస్‌లో జరిగిన ఈ వేడుకల్లో సుమారు ఆరు వందలకు పైగా తెలుగు మహిళలు, చిన్నారులు పాల్గొన్నారు.  



వేడుకలకు ముఖ్య అతిథిగా కారోల్టన్ డిప్యూటీ మేయర్ నాన్సీ క్లైన్ హాజరయ్యారు. ఈ సందర్భంగా ఆమె మాట్లాడుతూ.. సమాజ అభివృద్ధికి మహిళలు చేస్తున్న సేవలను కొనియాడారు. ఉమెన్స్‌ ఎమ్‌పవర్‌మెంట్‌ తెలుగు అసోసియేషన్ (WETA) వ్యవస్థాపకురాలు ఝాన్సీ మాట్లాడుతూ..  మహిళలను గౌరవంగా చూసే చోట దేవతలు ఉంటారని అందుకే స్త్రీలను చిన్నచూపు చూడవద్దని కోరారు. తమ సంస్థ మహిళలకు ఇస్తున్న ప్రాధాన్యత, మహిళా అభ్యున్నతికి  WETA ఆధ్వర్యంలో చేపట్టిన ప్రణాళికలను గురించి తెలిపారు. WETA అధ్యక్షురాలు శైలజ రెడ్డి మాట్లాడుతూ.. అందరూ కలిసి కట్టుగా సంస్థ అభివృద్ధికి కృషి చేస్తే మరెంతో మంది మహిళలకు సేవ చేసే అవకాశం ఉందన్నారు. డాక్టర్‌ సుమనా గంగి  మాట్లాడుతూ..  మహిళలు ఆరోగ్యం పట్ల తీసుకోవాల్సిన జాగ్రత్తలను సూచించారు. కార్యక్రమంలో సంధ్య గవ్వ, శ్రీనివాస్ కవిత ఆకుల, సుమన గంగి, స్వాతి నేలభట్ల, నాగిని కొండేల, డాక్టర్‌ శ్రీనివాస్ రెడ్డి తదితరులు ప్రసంగించారు.



వివిధ రంగాల్లో సేవలు అందిస్తున్న మహిళల ప్రసంగాలతో పాటు అనేక సాంస్కృతిక ప్రదర్శనలు తెలుగు ప్రవాస మహిళలను ఉత్తేజపరిచాయి. యాంకర్ మధు నెక్కంటి, మెహర్ చంటి సంగీత విభావరితో ప్రేక్షకులను ఆకట్టుకున్నారు. మహిళలు సంప్రదాయ వస్త్రాలతో చేసిన ఫ్యాషన్ షో ఈ కార్యక్రమానికి హైలైట్‌గా నిలిచింది. ఈ కార్యక్రమంలో డల్లాస్ బోర్డ్ ఆఫ్ డైరెక్టర్లు నవ్య స్మృతి, ప్రతిమారెడ్డి, కోర్ టీమ్ అనురాధ, హైమ అనుమాండ్ల, జయశ్రీ తేలుకుంట్ల, ప్రత్యూష నర్రపరాజు, ఎగ్జిక్యూటివ్ కమిటీ సభ్యులు, వాలంటీర్లకు ఝాన్సీ కృతజ్ఞతలు తెలిపారు. 

వేధించే ప్రవాసీ.. తప్పించుకోలేవు

విదేశాల్లో  గృహహింసకు పాల్పడుతున్న వారికి సెగ
తెలంగాణ మహిళా భద్రత విభాగం దృష్టి
విదేశీ దౌత్యవర్గాలతో సంప్రదింపులు



ఈనాడు, హైదరాబాద్‌: అమెరికాలో డాక్టర్‌గా గుర్తింపు పొందిన ఓ యువతి భర్త వేధింపులు భరించలేక పాపతో హైదరాబాద్‌కు వచ్చేసింది. పాపకు అమెరికా పౌరసత్వాన్ని సాకుగా చూపి ఆమెపై అమెరికాలో కిడ్నాప్‌ కేసు పెట్టాడా భర్త. ఈ కేసులో హైదరాబాద్‌లోని అమెరికన్‌ కాన్సులేట్‌ వర్గాలు రాష్ట్ర పోలీసుల్ని సంప్రదించాయి. తెలంగాణ మహిళా భద్రత విభాగం ప్రత్యేక చొరవతో ఆమె భర్త దాష్టీకాన్ని వారికి అర్థమయ్యేలా వివరించింది. ప్రవాస భారతీయుల గృహహింస కేసుల్లో తెలంగాణ మహిళా భద్రత విభాగం క్రియాశీలకంగా వ్యవహరిస్తోంది. గృహహింసకు పాల్పడుతూ తిరిగి బాధితురాళ్లపైనే ఫిర్యాదు చేస్తున్న ప్రవాస అల్లుళ్లకు సెగ తగిలేలా కార్యాచరణలో నిమగ్నమైంది. నిందితులపై క్రమం తప్పకుండా లుక్‌ అవుట్‌ నోటీస్‌లు జారీ చేయించడం, పునరుద్ధరణకు చొరవ చూపుతోంది. ఇప్పటివరకు అమెరికా, కెనడా, యూకే, ఆస్ట్రేలియా, సింగపూర్‌, బోట్సువానా, బహ్రెయిన్‌, సౌదీ.. తదితర 15 దేశాల్లోని ప్రవాసీయులపై తెలంగాణలో నమోదైన 728 గృహహింస కేసుల దర్యాప్తులో స్థానిక పోలీసులకు సాంకేతిక సహకారం అందిస్తోంది. విదేశాల్లోనే ఉండిపోయిన బాధితురాళ్లకు అండగా అక్కడి దౌత్యకార్యాలయాలు, స్వచ్ఛంద సంస్థలతో నిరంతరం సంప్రదింపులు జరుపుతోంది.



పిల్లల్ని ఎత్తుకెళ్లారంటూ తల్లులపై ఫిర్యాదులు
విదేశాల్లో భర్తల వేధింపులు తట్టుకోలేక పిల్లలతో వచ్చేస్తున్న యువతులు ఇక్కడ గృహహింస కేసులు పెడుతున్నారు. అయితే విదేశాల్లో పుట్టిన పిల్లలకు సహజంగానే ఆయా దేశాల పౌరసత్వం వస్తుండటంతో పిల్లల్ని కిడ్నాప్‌ చేసి తీసుకెళ్లారంటూ భర్తలు ఫిర్యాదు చేస్తున్నారు. ఈ నేపథ్యంలో బాధితుల ఇబ్బందుల్ని ఆయా దేశాల దౌత్యవర్గాల దృష్టికి తీసుకెళ్లడంలో మహిళా భద్రత విభాగం కీలకంగా వ్యవహరిస్తోంది. అలాగే విదేశాల్లోనే ఉన్న బాధితులకు న్యాయసహాయం అందించే విషయంలో సహకరించడం.. ఇక్కడి నుంచి బాధితురాళ్లు విదేశాలకు వెళ్లేందుకు అవసరమైన వీసాలు ఇప్పించడం.. తల్లుల సంరక్షణలో ఇక్కడ ఉన్న విదేశీ పౌరసత్వం కలిగిన పిల్లల సమస్యలను దౌత్యవర్గాలకు వివరించడం.. లాంటి అంశాలపై దృష్టి సారించింది.



గృహహింస కేసుల్లో ఉమ్మడి కార్యాచరణ
- సుమతి, డీఐజీ, మహిళా భద్రత విభాగం



గృహహింసకు పాల్పడి తిరిగి కిడ్నాప్‌ కేసులు పెడుతున్న ఉదంతాలు ఒక్క అమెరికాలోనే ఇటీవలికాలంలో ఆరు నమోదయ్యాయి. ఆ కేసుల్లో బాధితుల పూర్వాపరాల గురించి హైదరాబాద్‌లోని అమెరికా కాన్సులేట్‌ జనరల్‌ అధికారులకు వివరించాం.కెనడాలోని దౌత్యవర్గాలూ సానుకూలంగా స్పందించాయి. ఇలాంటి కేసుల్లో ఉమ్మడి కార్యాచరణ రూపొందిస్తున్నాం.

 

 

US: అమెరికాలో మళ్లీ కాల్పులు.. ఏడుగురి మృతి



కాలిఫోర్నియా: అమెరికాలోని మళ్లీ కాల్పులు కలకలం సృష్టించాయి. కాలిఫోర్నియాలోని హాఫ్‌మూన్‌ బే ప్రాంతంలో రెండుచోట్ల దుండగులు కాల్పులు జరిపారు. ఈ ఘటనలో ఏడుగురు మృతిచెందారు. మరికొంతమందికి గాయాలైనట్లు సమాచారం. క్షతగాత్రులను సమీపంలోని ఆస్పత్రికి తరలించారు. అనుమానితులను పోలీసులు అదుపులోకి తీసుకుని ప్రశ్నిస్తున్నారు. 

ఇటీవల లాస్‌ఏంజెల్స్‌ సమీపంలోని మాంటేరీ పార్క్‌లో కాల్పుల ఘటన చోటుచేసుకుంది. చైనీయుల లూనార్‌ నూతన సంవత్సర వేడుకలపైకి దుండగుడు విచక్షణా రహితంగా కాల్పులు జరిపి పది మందిని పొట్టనపెట్టుకున్నాడు. మరోవైపు షికాగోలో తెలుగు విద్యార్థులపై నల్ల జాతీయులు కాల్పులు జరిపిన విషయం తెలిసిందే. ఈ ఘటనలో హైదరాబాద్‌కు చెందిన నందపు దేవ్‌శిష్‌ అనే విద్యార్థి మృతిచెందగా, కొప్పాల సాయి చరణ్‌ అనే యువకుడు గాయాలపాలయ్యారు. విశాఖపట్నానికి చెందిన లక్ష్మణ్‌ కాల్పుల నుంచి త్రుటిలో తప్పించుకున్నారు. 

50 రోజులు పూర్తి చేసుకున్న‘ఘంటసాల స్వర రాగ మహాయాగం’



సింగపూర్‌: అమర గాయకుడు ఘంటసాల వెంకటేశ్వరరావు శత జయంతి సందర్భంగా నిర్వహిస్తున్న ‘ఘంటసాల స్వర రాగ మహాయాగం’ కార్యక్రమం 50వ రోజుకు చేరుకుంది. 2021 డిసెంబర్ 4వ తేదీన ప్రారంభమైన ఈ కార్యక్రమం దిగ్విజయంగా సాగుతోంది. భారత్, న్యూజిలాండ్, ఆస్ట్రేలియా, సింగపూర్, హాంకాంగ్, ఖతార్, బహరైన్, ఒమన్, అమెరికా మొదలైన దేశాల నుంచి గాయనీగాయకులు పాల్గొని ఘంటసాల వారి గీతాలను ఆలపించారు. 

50వ రోజు సందర్భంగా శిరోమణి డా.వంశీ రామరాజు ఘంటసాల మందిరంలో దీపారాధన చేసి కార్యక్రమం ప్రారంభించారు. విజయనగరం నుంచి లలితా అలమేలు మంగ, జడ్చర్ల నుంచి శైలజామూర్తి ఘంటసాల వారి చక్కటి వైవిధ్యభరితమైన పాటలను ఎన్నుకుని ఆలపించారు. రాధిక మంగిపూడి వ్యాఖ్యాతగా, సింగపూర్ నుంచి కవుటూరు రత్నకుమార్ అతిథిగా విచ్చేసి ప్రసంగించారు.



శుభోదయం మీడియా ద్వారా ప్రపంచవ్యాప్తంగా యూట్యూబ్‌లో ప్రత్యక్ష ప్రసారం చేసిన ఈ కార్యక్రమాన్ని వివిధ దేశాలలోని తెలుగువారందరూ వీక్షించి ఆనందించారు. ఘంటసాల ఇంటర్నేషనల్ ఫౌండేషన్ ట్రస్ట్, శ్రీ సాంస్కృతిక కళాసారథి సింగపూర్, వంగూరి ఫౌండేషన్ ఆఫ్ అమెరికా, వంశీ ఇంటర్నేషనల్, శుభోదయం గ్రూప్స్ సంయుక్త ఆధ్వర్యంలో ‘ఘంటసాల స్వరరాగ మహాయాగం’ జరుగుతోంది.

US Visa: ఈ ఏడాది రికార్డు స్థాయిలో విద్యార్థి, పర్యాటక వీసాలు

తొలిసారి దరఖాస్తు చేసుకునే వారికి సెప్టెంబరు నుంచి ఇంటర్వ్యూలు
నవంబరు తర్వాత కొత్త కాన్సులేట్‌ భవనం నుంచి కార్యకలాపాలు
‘ఈనాడు’తో అమెరికా కాన్సుల్‌ జనరల్‌ జోయెల్‌ రీఫ్మాన్‌



ఈనాడు, హైదరాబాద్‌: ఈ ఏడాది అత్యధికంగా విద్యార్థి వీసా దరఖాస్తులను పరిష్కరిస్తామని, అది మునుపటి ఏడాది రికార్డులను అధిగమిస్తుందని హైదరాబాద్‌లోని అమెరికా కాన్సుల్‌ జనరల్‌ జోయెల్‌ రీఫ్మాన్‌ పేర్కొన్నారు. పర్యాటక వీసాల కోసం తొలిసారి దరఖాస్తు చేసుకునే వారికి ఈ ఏడాది సెప్టెంబరు నుంచి ఇంటర్వ్యూలు  ప్రారంభిస్తామని తెలిపారు. అమెరికా-భారత్‌ మధ్య ద్వైపాక్షిక, వాణిజ్య సంబంధాలు రానున్న రోజుల్లో మరింత బలోపేతమవుతాయని ఆశాభావం వ్యక్తంచేశారు. హైదరాబాద్‌లోని అమెరికా కంపెనీల్లో తెలుగు రాష్ట్రాల్లోని లక్ష మంది ఉపాధి అవకాశాలు పొందుతున్నారని, భవిష్యత్తులో ఈ సంఖ్య మరింత పెరుగుతుందన్నారు. త్వరలో పదవీ విరమణ పొందనున్న ఆయన శుక్రవారం ‘ఈనాడు’తో ముఖాముఖి మాట్లాడారు.

విద్యార్థి వీసాలకు గిరాకీ అధికంగా ఉంది? దరఖాస్తుల పరిష్కారానికి ఎలాంటి వ్యూహాన్ని అమలు చేస్తున్నారు.?
విద్యార్థి వీసాలకు దరఖాస్తులు ఏటా పెరుగుతూనే ఉన్నాయి. కరోనా కారణంగా గతంలో ఎక్కువగా ఇవ్వలేకపోయాం. గతేడాది 1.20 లక్షల వరకూ పరిష్కరించాం. అంతకుముందు సంవత్సరంతో పోలిస్తే ఆ సంఖ్య చాలా ఎక్కువ. ప్రస్తుతం సంవత్సరంలో గడిచిన ఏడాది రికార్డును అధిగమిస్తామన్న ఆశాభావంతో ఉన్నాం. దరఖాస్తు చేసుకున్న అర్హులైన విద్యార్థుల్లో వీలైనంత ఎక్కువ మందికి వీసాలు ఇవ్వాలనే కృతనిశ్చయంతో ఉన్నాం.

పర్యాటక వీసాల కోసం చాలా మంది ఎదురుచూస్తున్నారు? వారికి ఎప్పట్నుంచి ఇచ్చే అవకాశం ఉంది?
గడిచిన రెండు, మూడేళ్లుగా పర్యాటక(బీ1/బీ2) వీసాలను పెద్దగా ఇవ్వలేకపోయాం. ఇకపై విద్యార్థి, పర్యాటక వీసాల స్లాట్లను క్రమంగా పెంచాలని నిర్ణయించాం. తొలిసారి అమెరికా వీసాల కోసం దరఖాస్తు చేసుకునే వారికి ఈ ఏడాది సెప్టెంబరు నుంచి ఇంటర్వ్యూలు నిర్వహిస్తాం. దరఖాస్తులు పరిష్కారమవుతున్నకొద్దీ స్లాట్లు పెంచుతూ పోతాం.

వీసా పునరుద్ధరణకూ ఎక్కువ సమయం తీసుకుంటోంది? ఈ సమస్యను అధిగమించేందుకు ఏదైనా మార్గం ఉందా?
పునరుద్ధరణకు దరఖాస్తు చేసుకునే వారు వీసా ఇంటర్వ్యూ మినహాయింపు సౌలభ్యాన్ని వినియోగించుకోవచ్చు. వీసా కాలం చెల్లి 48 నెలల లోపైతే ఈ మినహాయింపునకు అర్హులే. పునరుద్ధరణకు దరఖాస్తు చేసుకుంటే అర్హత ఆధారంగా ఇంటర్వ్యూ మినహాయింపునకు అర్హులా? కాదా? అనేది స్పష్టమవుతుంది. అధిక శాతం మంది మినహాయింపు లభించే అవకాశం ఉంది. పునరుద్ధరణ కోసం డ్రాప్‌ బాక్స్‌ సదుపాయాన్నీ వినియోగించుకోవచ్చు.

భారత్‌-అమెరికా మధ్య వాణిజ్య సంబంధాలు ప్రస్తుతం ఎలా ఉన్నాయి?
రెండు దేశాల మధ్య వాణిజ్య, ద్వైపాక్షిక సంబంధాలు పతాక స్థాయిలో ఉన్నాయి. ఈ శతాబ్దం ఆరంభంలో రెండు దేశాల మధ్య 20 బిలియన్‌ డాలర్ల స్థాయిలో వాణిజ్యం ఉండేది. ప్రస్తుతం 160 బిలియన్‌ అమెరికన్‌ డాలర్లకు చేరుకుంది. ఆపిల్‌, గూగుల్‌, మైక్రోసాఫ్ట్‌, ఫేస్‌బుక్‌, అమెజాన్‌ వంటి ప్రముఖ సంస్థలు అమెరికా వెలుపల అతిపెద్ద కార్యాలయాలను హైదరాబాద్‌లోనే ఏర్పాటుచేశాయి. అమెరికా కంపెనీల్లో హైదరాబాద్‌లో లక్ష మంది ఉపాధి పొందుతున్నారు. భవిష్యత్తులో ఈ సంఖ్య మరింత పెరుగుతుంది.

నూతన కాన్సులేట్‌ భవన సముదాయం నుంచి కార్యకలాపాలు ఎప్పుడు ప్రారంభమవుతాయి?
నవంబరు నాటికి పనులు పూర్తవుతాయి. ఆ తరవాత ఎప్పుడైనా కార్యాలయాన్ని అక్కడికి మారుస్తాం. అది ప్రారంభమైతే వీసా ఇంటర్వ్యూ విభాగాలు(వీసా విండోస్‌) 14 నుంచి 54కు పెరుగుతాయి. సిబ్బంది కోసం 255 డెస్క్‌లు(ప్రస్తుతం 150 ఉన్నాయి) ఏర్పాటు చేస్తున్నాం. దశల వారీగా సిబ్బందినీ పెంచుతాం.

భవిష్యత్తు ప్రణాళికలు ఏమిటి?
ఈ నెలలోనే పదవీ విరమణ చేయబోతున్నా. తర్వాత వాషింగ్టన్‌ డీసీలోని నేషనల్‌ డిఫెన్స్‌ యూనివర్శిటీలోని ది ఐసెన్‌ హూవర్‌ స్కూల్‌ ఆఫ్‌ నేషనల్‌ సెక్యూరిటీ అండ్‌ రిసోర్స్‌ స్ట్రాటజీ విభాగంలో అధ్యాపకుడిగా సేవలు అందిస్తా. తెలంగాణలోని డిఫెన్స్‌ మేనేజ్‌మెంట్‌కు.. అమెరికాలోని నేషనల్‌ డిఫెన్స్‌ యూనివర్శిటీతో ఉన్న పరస్పర మార్పిడి పథకాన్ని (ఎక్స్ఛేంజ్‌ ప్రోగ్రామ్‌) కొనసాగించడం ద్వారా తెలంగాణతో నా సంబంధాలు కొనసాగుతాయి. 

హ్యాట్‌ఫీల్డ్‌లో ఎన్టీఆర్‌కు ఘన నివాళి



ఇంటర్నెట్‌ డెస్క్‌:  దివంగత మాజీ ముఖ్యమంత్రి ఎన్టీఆర్‌ వర్ధంతి సందర్భంగా ఇంగ్లాండ్‌లోని హ్యాట్‌ఫీల్డ్‌లో తెలుగుదేశం కార్యకర్తలు, అభిమానులు ఆయనకు నివాళులర్పించారు. ఈ సందర్భంగా శివరాం కూరపాటి మాట్లాడుతూ.. ‘ప్రపంచంలో ఏ దేశంలో ఉన్న తెలుగువారైనా నేను తెలుగువాణ్ని అనే భావావేశం నింపిన కారణజన్ముడు ఎన్టీఆర్‌.  జీవితంలో ఎన్నో జయాపజయాలను చూసిన ఆయన తెలుగుజాతి గుండెల్లో కొలువై ఉన్నారు. ఎన్టీఆర్‌ దూరమై నేటికి 27 ఏళ్లు అయినా ఇప్పటికీ  తెలుగు ప్రజలు లక్షల యూనిట్ల రక్తం ఏటా ఆయన పేరుమీద దానం చేస్తున్నారని పేర్కొన్నారు.  ఆయన స్ఫూర్తిని భావావేశాన్ని, భావజాలాన్ని నేటి తరానికి అందించాల్సిన బాధ్యత ప్రతి తెదేపా కార్యకర్త మీద ఉందని శివరాం పిలుపునిచ్చారు. నారా చంద్రబాబు నాయుడు నాయకత్వంలో ఏపీలో సైకో పాలనను తరిమికొట్టి సైకిల్ పాలన వచ్చేలా కృషి చేయాలని కోరారు. వచ్చే ఎన్నికల్లో 175 నియోజకవర్గాల్లో చంద్రబాబు నాయుడే అభ్యర్థి అన్నంత కసిగా పని చేసి తెదేపాను అధికారంలోకి తీసుకొచ్చేందుకు కృషి చేద్దామని ఆయన పిలుపునిచ్చారు. తెదేపా జాతీయ ప్రధాన కార్యదర్శి నారా లోకేశ్‌ త్వరలో ప్రారంభించనున్న‘యువగళం’ పాదయాత్రలో ఎన్నారై  తెదేపా కార్యకర్తలు పాల్గొని తమ వంతు బాధ్యతలు నిర్వహించాలని సూచించారు. కార్యక్రమంలో సతీష్ బోధనపు, కందుల రోహిత్ రెడ్డి, జగదీశ్ వీర్నా, శివ వెంపటి, మనోజ్, సుదర్శన్ రెడ్డి, అవినాష్ తదితరులు పాల్గొన్నారు. 

US: ఆంక్షలు ఎత్తివేసిన అగ్రరాజ్యం.. ప్రవాసుల తిరుగు ప్రయాణం



దిల్లీ: అంతర్జాతీయ ప్రయాణికులపై అమెరికా ఆంక్షలు ఎత్తివేసిన నేపథ్యంలో ఆ దేశానికి భారతీయులు తరలివెళ్తున్నారు. సోమవారం నుంచి అమెరికా-భారత్​ మధ్య రాకపోకలు ప్రారంభమయ్యాయి. పూర్తిస్థాయిలో వ్యాక్సిన్​ తీసుకున్న వారిని అనుమతిస్తున్నట్లు అగ్రరాజ్యం ఇటీవల ప్రకటించిన విషయం తెలిసిందే. ఆంక్షల కారణంగా భారత్​లో చిక్కుకున్న ప్రవాసులు ప్రస్తుతం తిరుగు ప్రయాణమవుతున్నారు. అమెరికా తీసుకున్న నిర్ణయం తమకు ఉపశమనం కలిగించిందని వారు పేర్కొంటున్నారు.

కరోనా వైరస్‌ కారణంగా గతేడాది మార్చి 23న అంతర్జాతీయ ప్రయాణికులపై ఆంక్షలు విధిస్తూ అమెరికా ప్రభుత్వం ఆదేశాలు జారీ చేసింది. ప్రస్తుతం కొవిడ్‌-19 వ్యాప్తికి అడ్డుకట్ట వేస్తూనే సాధారణ ప్రయాణాలను పునరుద్ధరించడం తమ లక్ష్యమని ఆ దేశం పేర్కొంటోంది. భారత్​ సహా చైనా, మెక్సికో, కెనడా, ఐరోపాకు చెందిన ప్రయాణికులపై కూడా యూఎస్‌ ఆంక్షలను తొలగించింది. విమానయాన సంస్థలు ప్రయాణికుల ధ్రువీకరణ పత్రాలన్నీ పరిశీలించాకే ప్రయాణాలకు అనుమతించాలి. నిబంధనలు ఉల్లంఘించే సంస్థలకు 35 వేల డాలర్ల వరకూ జరిమానా విధించనున్నట్లు అగ్రరాజ్యం స్పష్టం చేసింది.

యూఎస్‌కు ప్రయాణమయ్యే ముందే విదేశీ పౌరులకు వ్యాక్సినేషన్‌ పూర్తయి ఉండాలి. ప్రయాణానికి ముందు 72 గంటల్లోపు చేయించుకున్న కొవిడ్‌ పరీక్ష ‘నెగెటివ్‌’ రిపోర్టును అధికారులకు చూపించాల్సి ఉంటుంది. అయితే మెక్సికో, కెనడాల నుంచి రోడ్డు, జల మార్గం ద్వారా వచ్చే ప్రయాణికులు కొవిడ్​ టెస్ట్​ చేయించుకోవాల్సిన అవసరం లేదు. 18 ఏళ్ల లోపు వారు టీకాలు తీసుకొని ఉండాల్సిన అవసరం లేదు. రెండేళ్లు, అంతకంటే చిన్న పిల్లలకు కొవిడ్‌ పరీక్ష అవసరం లేదు.

దిగ్విజయంగా ప్రారంభమైన ‘శ్రీమద్ భాగవత సప్తాహం’



సింగపూర్‌ ప్రధాన వేదికగా నిర్వహిస్తున్న ‘శ్రీమద్ భాగవత సప్తాహం’ కార్యక్రమం మొదటి రెండు రోజులు దిగ్విజయంగా పూర్తయ్యాయి. అక్కడి ప్రఖ్యాత తెలుగు సంస్థలైన, ‘శ్రీ సాంస్కృతిక కళాసారథి’, ‘తెలంగాణ కల్చరల్ సొసైటీ’, ‘తెలుగు భాగవత ప్రచార సమితి’, ‘కాకతీయ సాంస్కృతిక పరివారం’ సంయుక్త ఆధ్వర్యంలో అంతర్జాల వేదికగా ఈ కార్యక్రమాన్ని నిర్వహిస్తున్నారు. శుభకృత్ నామ సంవత్సర ఉగాదిని పురస్కరించుకుని అవధాన సామ్రాట్ డా.మేడసాని మోహన్ సింగపూర్ తెలుగు వారి కోసం ప్రత్యేకంగా దీనిని ఏర్పాటు చేశారు. ఇందులో భాగంగా భాగవత ప్రవచన కార్యక్రమ ప్రారంభోత్సవంలో శృంగేరి పీఠాధిపతులు విధుశేఖరానంద భారతిస్వామి, కుర్తాళం పీఠాధిపతి సిద్దేశ్వరానంద భారతిస్వాములు శుభాకాంక్షలు తెలియజేస్తూ ఆశీస్సులను అందించారు. ఆంధ్రప్రదేశ్ రాష్ట్ర పూర్వ ఉపసభాపతి మండలి బుద్ధ ప్రసాద్, భాజపా పూర్వ జాతీయ ప్రధాన కార్యదర్శి రామ్ మాధవ్ ముఖ్య అతిథిలుగా పాల్గొని సభకు ఉగాది శుభాకాంక్షలు తెలియజేశారు.



మొదటిరోజు భాగవత నేపథ్యం, ఆవిర్భావాన్ని గురించి రెండో రోజు మత్స్య, కూర్మ, వరాహ అవతార విశేషాలను డా. మేడసాని వివరించారు. కథా విశేషాలతో పాటు పోతన రచనా వైశిష్ట్యం, జీవితంలో మనకు ఉపయోగపడే విధంగా భాగవత కథలు నుంచి మనము నేర్చుకోవలసిన అంశాలను కళ్ళకు కట్టినట్లు భాగవతాన్ని వారు అభివర్ణించారు.



మొదటి రోజు నిర్వహించిన కార్యక్రమంలో భాజపా ఏపీ కోశాధికారి వామరాజు సత్యమూర్తి, రాజు వంశీ ఆర్ట్ థియేటర్స్ అధ్యక్షులు డా.వంశీ రామరాజు, మల్లిక్ పుచ్చా(అమెరికా), విజయ తంగిరాల(ఆస్ట్రేలియా), శ్రీలత మగతల(న్యూజిలాండ్), రవికుమార్ బొబ్బ(థాయిలాండ్), డా అచ్చయ్య రావు(మలేషియా), దీపిక రావి(సౌదీ అరేబియా)లతో పాటు భారత్ నుంచి తెలుగు భాగవత ప్రచార సమితి అధ్యక్షుడు ఊలపల్లి సాంబశివరావు దంపతులు, వివిధ దేశాల తెలుగు ప్రతినిధులు పాల్గొన్నారు.



రెండో కార్యక్రమంలో ముఖ్య అతిథిగా వంగూరి ఫౌండేషన్ ఆఫ్ అమెరికా అధ్యక్షులు డా.వంగూరి చిట్టెన్ రాజు పాల్గొని సభకు తన శుభాకాంక్షలు తెలియజేశారు. ప్రధాన నిర్వాహకులు రత్నకుమార్ కవుటూరు, నీలం మహేందర్ ఊలపల్లి భాస్కర్, రాంబాబు పాతూరి, కార్యవర్గ సభ్యులు ప్రశాంత్ రెడ్డి, రమేష్ గడప, శ్రీనివాస్, సుబ్బు వి పాలకుర్తి, రామాంజనేయులు చామిరాజు తదితరులు డాక్టర్ మేడసానికి ఇతర అతిథులకు తమ కృతజ్ఞతలు తెలియజేసి ప్రపంచ నలుమూలల నుంచి తెలుగువారందరూ కలసి భాగవత వైశిష్ట్యాన్ని గురించి తెలుసుకోవాల్సిన ఆవశ్యకత ఉందని, తమ కార్యక్రమాన్ని తప్పక వీక్షించమని ఆహ్వానించారు. రాధికా మంగిపూడి సభా నిర్వహణ బాధ్యతలు నిర్వర్తించగా, గణేశ్న రాధాకృష్ణ సాంకేతిక నిర్వహణలో రోజూ ఏడు మాధ్యమాల ద్వారా ప్రపంచ వ్యాప్తంగా ఈ కార్యక్రమం ప్రత్యక్ష ప్రసారం చేస్తున్నారు.



















USA: మంచు తుపాను గుప్పిట అమెరికా.. క్రిస్మస్‌ వేళ వేలాది విమానాలు రద్దు!



వాషింగ్టన్‌: శీతాకాలపు మంచు తుపానుతో అమెరికా(America) గజగజ వణికిపోతోంది! భారీగా కురుస్తోన్న మంచు(Snow), చలిగాలులకు.. స్థానిక ఉష్ణోగ్రతలు -40 డిగ్రీలకు పడిపోయాయి. క్రిస్మస్‌(Christmas) సమీపిస్తోన్న వేళ పండగ ప్రయాణాలకు ఈ వాతావరణం అవరోధంగా మారింది. గురువారం ఒక్కరోజే వేలాది విమానాలు రద్దయినట్లు సమాచారం. మంచు పేరుకుపోవడంతోపాటు దట్టమైన పొగమంచు కారణంగా ప్రధాన రహదారులనూ మూసివేశారు. మధ్య అమెరికాలో లక్షలాది పౌరులకు హిమ తుపాను హెచ్చరికలు జారీ అయ్యాయి. ముఖ్యంగా మిన్నియాపొలిస్, సెయింట్ పాల్‌, న్యూయార్క్‌, షికాగో తదితర ప్రాంతాల్లో పరిస్థితులు తీవ్రంగా ఉన్నాయి.



మోంటాన, మిన్నెసోటల్లో.. బయటి వాతావరణం చాలా చల్లగా ఉందని, జాగ్రత్తలు లేకుండా బయటకు వెళ్తే నిమిషాల్లో గడ్డకట్టుకుపోయే ప్రమాదం ఉందని వాతావరణ శాస్త్రవేత్తలు హెచ్చరించారు. దేశ అధ్యక్షుడు జో బైడెన్‌ సైతం అమెరికన్లకు ఈ మేరకు సూచనలు జారీ చేశారు. ‘ఇది మీరు చిన్నప్పుడు చూసిన మంచు రోజులా కాదు. చాలా తీవ్రమైన పరిస్థితి’ అని విలేకరులతో అన్నారు. ప్రస్తుత పరిస్థితులు ‘బాంబు సైక్లోన్‌’గా బలపడే ప్రమాదం ఉందని అక్యూవెదర్‌(AccuWeather) సంస్థ తెలిపింది. ఈ క్రమంలోనే న్యూయార్క్ గవర్నర్ కాథీ హోచుల్.. ఇతర ప్రాంతాల గవర్నర్లతో కలిసి స్థానికంగా ‘అత్యవసర పరిస్థితి’ని ప్రకటించారు.



దట్టమైన పొగ మంచుతోపాటు వాహనాలు అదుపుతప్పే ప్రమాదం ఉన్నందున.. ప్రస్తుతానికి రోడ్డు మార్గంలో ప్రయాణాలు మానుకోవాలని అధికారులు సూచిస్తున్నారు. అమెరికాలోని ప్రధాన రహదారి ‘ఇంటర్‌స్టేట్‌-90’ని సౌత్ డకోటాలో మూసివేశారు. ఇలా అనేక ఫ్రీవేలను ప్రస్తుతం ప్రయాణించేందుకు అసాధ్యమైన రోడ్లుగా ప్రకటించారు. మరోవైపు.. విమానాలను ట్రాక్‌ చేసే వెబ్‌సైట్‌ ‘ఫ్లైట్‌అవేర్‌’ ప్రకారం అమెరికాలో గురువారం దాదాపు 22 వేలకుపైగా విమానాలు ఆలస్యంగా నడిచాయి. 5,500 విమానాలు రద్దయ్యాయి. ముఖ్యంగా షికాగో నగరంలో పరిస్థితి తీవ్రంగా ఉంది.



వీడియో: మనస్వి భరతనాట్య అరంగేట్రం



అమెరికా: విదేశాల్లో ఉన్నప్పటికీ భారతీయులు తమ మూలాలు మరిచిపోరు. ఇక్కడి సంప్రదాయాలను, సంస్కృతిని ఏ దేశంలో ఉన్నా ఆచరిస్తుంటారు. ముఖ్యంగా తెలుగువాళ్లు ఈ విషయంలో ముందుంటారు. విదేశాల్లో ఉంటున్నప్పటికీ భారతీయ కళలకు పెద్దపీట వేస్తుంటారు. అలా అమెరికాలో ఉన్న ఓ తెలుగింటికి చెందిన మనస్వి తాజాగా భరతనాట్యంలో అరంగేట్రం చేశారు. శనివారం రాత్రి ఈ కార్యక్రమం జరిగింది. తమ కుమార్తె భరతనాట్యం అరంగేట్రం పట్ల సంతోషం వ్యక్తంచేశారు ఆమె తల్లిదండ్రులు. ఈ సందర్భంగా మనస్వి ఇచ్చిన నృత్య ప్రదర్శన అందరినీ ఆకట్టుకుంది. ఆ వీడియో ఇక్కడ చూడొచ్చు..

US: కాల్పులతో దద్దరిల్లిన అమెరికా.. ఆరుగురి మృతి



కాలిఫోర్నియా: అమెరికా మరోసారి కాల్పుల మోతతో దద్దరిల్లింది. కాలిఫోర్నియాలోని శాక్రమెంటో నగరంలో ఆదివారం తెల్లవారుజామున గుర్తుతెలియని దుండగుడు విచక్షణారహితంగా కాల్పులకు తెగబడ్డారు. ఈ ఘటనలో ఆరుగురు పౌరులు మృతిచెందారు. మరో తొమ్మిది మందికి బులెట్‌ గాయాలయ్యాయి. సమాచారం అందుకున్న శాక్రమెంటో పోలీసులు ఘటనా స్థలానికి చేరుకొని క్షతగాత్రులను ఆసుపత్రులకు తరలించారు. ఆ ప్రాంతంలో కర్ఫ్యూ తరహా నిబంధనలు విధించారు. అయితే ఈ కాల్పులకు తెగబడింది ఒకే దుండగుడా? లేక మరికొందరు ఉన్నారా అనే దానిపై స్పష్టమైన సమాచారం లేదు. ఈ ఘటనకు సంబంధించి పూర్తి వివరాలు తెలియాల్సి ఉంది.

అమెరికా నిఘా వ్యవస్థకు ‘టీకా’ చిక్కులు!

వ్యాక్సిన్‌ తీసుకోని 20% మంది ఉద్యోగాలకు ముప్పు!



వాషింగ్టన్‌: అమెరికాలో టీకా తప్పనిసరి నిబంధన అమల్లో ఉండటంతో ఆ ప్రభావం నిఘా వ్యవస్థపై పడే పరిస్థితి నెలకొంది. అక్టోబరు ఆఖరు నాటికి దేశంలోని పలు నిఘా ఏజెన్సీల్లో కనీసం 20% సిబ్బంది కొవిడ్‌ టీకాలు తీసుకోలేదని ప్రతినిధుల సభ ఇంటెలిజెన్స్‌ కమిటీ సభ్యుడు క్రిస్‌ స్టీవర్ట్‌ వెల్లడించారు. గడువులోగా టీకాలు తీసుకోకపోతే తొలగించాలన్న ప్రభుత్వ నిబంధన కారణంగా వేలమంది ఉద్యోగాలు కోల్పోయే అవకాశం ఉందని.. దీంతో జాతీయ భద్రతకు ముప్పు వాటిల్లుతుందని రిపబ్లికన్లు ఆందోళన వ్యక్తం చేస్తున్నారు. అమెరికా నిఘా వ్యవస్థలోని 18 ఏజెన్సీలకు గాను.. కొన్నింటిలో 40% సిబ్బంది వ్యాక్సిన్‌ వేయించుకోలేదని స్టివర్ట్‌ తెలిపారు. ప్రభుత్వ ఉద్యోగులంతా నవంబరు 22 నాటికి కచ్చితంగా టీకా తీసుకోవాలని అమెరికా ప్రభుత్వం ఆదేశించింది. అప్పటికి చాలామంది టీకా తీసుకునే అవకాశం ఉందన్న వాదన కూడా వినిపిస్తోంది. కాగా నిఘా వ్యవస్థలో పనిచేసే సిబ్బందిని ఉద్యోగం నుంచి తప్పిస్తే వారిని భర్తీ చేయడం కష్టమవుతుందన్నది రిపబ్లికన్ల ఆందోళన. ఉద్యోగులను తొలగించాల్సి వస్తే ఆలస్యంగా నిర్ణయం తీసుకోవాలన్నారు. నవంబరు 22 నాటికి వ్యాక్సిన్‌ తీసుకొని ఉద్యోగులను 14 రోజుల పాటు విధుల నుంచి తప్పించాలని ప్రభుత్వం నిర్ణయించింది. అప్పటికీ తీసుకోకపోతే.. వారిని ఉద్యోగం నుంచి తొలగించే అవకాశం ఉంది.

America: భారత్‌లో వ్యాపారం సవాలే.. అభిప్రాయం వ్యక్తంచేసిన అగ్రరాజ్యం!

సంక్షోభ సమయంలో చర్యలు భేష్‌



వాషింగ్టన్‌: భారత్‌లో వ్యాపారం చేయడం సవాళ్లతో కూడుకున్నదేనని అగ్రరాజ్యం అమెరికా అభిప్రాయపడింది. ఇందుకు ఉన్నతాధికారుల స్థాయిల్లో కొన్ని అడ్డంకులు ఉన్నట్లు పేర్కొంది. అందుచేత ఆకర్షణీయమైన, నమ్మకమైన పెట్టుబడుల వాతావరణాన్ని పెంపొందించేందుకు చర్యలు తీసుకోవాల్సిన అవసరం ఉందని భారత్‌కు విజ్ఞప్తి చేసింది. ‘2021 పెట్టుబడుల వాతావరణ నివేదిక’లో భారత్‌ గురించి అమెరికా విదేశాంగశాఖ ఈ విధంగా పేర్కొంది.

‘సుంకాల పెంపు, దిగుమతి నిబంధనలపై కొత్తగా చేపడుతున్న రక్షణాత్మక చర్యలు శాస్త్రీయంగా లేవు. అంతేకాకుండా భారత్ పాటిస్తున్న ప్రమాణాలు అంతర్జాతీయ ప్రమాణాలకు అనుగుణంగా ఉండటంలేదు. ఈ పరిణామాలు అంతర్జాతీయ పంపిణీ వ్యవస్థల నుంచి ఉత్పత్తిదారులను దూరం చేయడమే కాకుండా ద్వైపాక్షిక వాణిజ్య విస్తరణను అడ్డుకుంటున్నాయి. దీంతో వ్యాపారం చేయడానికి ఒక సవాలుగా ఉన్న ప్రదేశంగా భారత్‌ మిగిలిపోయింది’ అని అమెరికా విదేశాంగశాఖ తాజా నివేదికలో అభిప్రాయపడింది.

సంక్షోభ సమయంలో చర్యలు భేష్‌..

భారత ఆర్థిక వ్యవస్థ - కరోనా వైరస్‌ ప్రభావంతోపాటు ఇతర అంశాలపైనా తాజా నివేదిక స్పందించింది. ముఖ్యంగా కొవిడ్‌ కట్టడికి లాక్‌డౌన్‌ వంటి కఠిన నిర్ణయాలు తీసుకున్నప్పటికీ సంక్షేమ పథకాలు, ఆర్థిక ఉద్దీపనలను భారత్‌ అమలు చేసిందని కొనియాడింది. అంతేకాకుండా ప్రజారోగ్యం, మౌలిక సదుపాయాలపై భారీగా ఖర్చు చేసిందని అభిప్రాయపడింది. ఫార్మా, ఆటోమొబైల్స్‌, టెక్స్‌టైల్స్‌, ఎలక్ట్రానిక్స్‌తో పాటు ఇతర రంగాల్లో ఉత్పత్తిని గణనీయంగా పెంచేందుకు ప్రోత్సాహకాలు ఇచ్చిందని తెలిపింది. ఈ ఏడాది జనవరి నాటికి భారత జీడీపీ సానుకూల వృద్ధి చెందడానికి ప్రభుత్వ చర్యలు దోహదపడ్డాయని అమెరికా విదేశాంగశాఖ నివేదిక పేర్కొంది.

అవి భారత్‌ అంతర్గత వ్యవహారాలే..

జమ్మూకశ్మీర్‌కు స్వయంప్రతిపత్తి హోదా తొలగింపు, పౌరసత్వ సవరణ చట్టం (CAA)లనూ అమెరికా విదేశాంగ తన నివేదికలో ప్రస్తావించింది. ఎన్‌డీఏ ప్రభుత్వం రెండోసారి అధికారంలోకి వచ్చిన 100రోజుల నాటికి రెండు వివాదాస్పద నిర్ణయాలతో వార్తల్లోకెక్కిందని తెలిపింది. అయితే, పౌరసత్వ సవరణ చట్టం పూర్తిగా భారత్‌ అంతర్గత వ్యవహారమేనని.. అలాంటి సమస్యలపై భారత సార్వభౌమత్వంపై జోక్యం చేసుకునే హక్కు ఏ విదేశీ వ్యవస్థకు లేదని స్పష్టం చేసింది.

కెంటకీలో ఉర్రూతలూగించిన సంగీత విభావరి



అమెరికా‌: కెంటకీ రాష్టంలోని లుయివిల్‌ నగరంలో కెంటకీ తెలుగు సంఘం ఆధ్వర్యంలో సంగీత విభావరి కార్యక్రమం ఉత్సాహంగా జరిగింది. ప్రముఖ సంగీత దర్శకుడు కోటి సారథ్యంలో ఆయన బృందం నిర్వహించిన ఈ కార్యక్రమానికి తెలుగు రాష్ట్రాలకు చెందిన ఎన్నారైలు భారీగా తరలివచ్చారు. కోటి స్వరపరచిన ఎన్నో హిట్ సినీ గీతాలను గాయనీగాయకులు ఆలపించారు. ప్రజాదరణ పొందిన ఈ పాటలకు ప్రేక్షకులు నృత్యాలు చేస్తూ సందడి చేశారు. కెంటకీ తెలుగు సంఘం అధ్యక్షురాలు లక్ష్మీ అడ్డాల మాట్లాడుతూ.. కరోనా నిబంధనల కారణంగా గత రెండేళ్లుగా ఎలాంటి కార్యక్రమాలూ నిర్వహించలేదని, కేసులు తగ్గుముఖం పట్టడం, కొవిడ్ నిబంధనలు సడలించడం వల్ల భారీగా ఈ కార్యక్రమం ఏర్పాటు చేసినట్టు తెలిపారు. బోర్డు, కార్యనిర్వాహక బృందాన్ని సభకు పరిచయం చేశారు. తందూరి ఫ్యూజన్ వారు ప్రేక్షకులకు విందు భోజనం అందించారు. ఉపాధ్యక్షుడు ప్రసాద్‌ నడింపల్లి వందన సమర్పణతో ఈ కార్యక్రమం ముగిసింది.







అమెరికా రాజకీయాల్లోనూ తెలుగువారు రాణించే రోజులు రానున్నాయ్‌..!



ఫిలడెల్ఫియా: ఎన్టీఆర్‌, చంద్రబాబు స్ఫూర్తిగా అమెరికా రాజకీయాల్లోనూ తెలుగువారు రాణించే రోజులు రానున్నాయని తెదేపా నేత, మాజీ మంత్రి దేవినేని ఉమామహేశ్వరరావు అన్నారు. అమెరికా పర్యటనలో ఉన్న ఆయనను ఈ నెల 16న తెదేపా అభిమానులు ఘనంగా సత్కరించారు. తెదేపా ఆవిర్భావం నుంచి నిస్వార్ధంగా సేవలందిస్తున్న దేవినేని ఉమా లాంటి సీనియర్ నాయకులు పార్టీకి వెన్నెముక లాంటివాని పలువురు ఎన్నారైలు ప్రశంసించారు. ఎన్టీఆర్ స్పూర్తితో చంద్రబాబు నాయుడు నాయకత్వంలో పార్టీకి పూర్వవైభవం కోసం కృషిచేయాలని ఆకాంక్షించారు. అనంతరం దేవినేని మాట్లాడుతూ.. ప్రవాసాంధ్రులంతా తెదేపా అధినేత చంద్రబాబు నాయకత్వంలో రాబోయే ఎన్నికల్లో పార్టీని అధికారంలోకి తెచ్చేందుకు కృషిచేయాలని విజ్ఞప్తి చేశారు. పట్టాలుతప్పిన ప్రగతి చక్రాలను మళ్లీ గాడిలో పెట్టి ఏపీ అభివృద్ధిలో భాగస్వాములు కావలాన్నారు. తెలుగు చలనచిత్ర రంగంలో మకుటంలేని మహారాజుగా వెలుగొంది తెలుగుజాతి ఆత్మౌగరవమే నినాదంగా తెదేపాను స్థాపించి దేశ రాజకీయాలకు ఎన్టీఆర్‌ దిశానిర్దేశం చేశారని కొనియాడారు. నందమూరి అభిమానులుగా ఎన్టీఆర్‌ ఆశయసాధనకు నిరంతరం కృషిచేయాల్సిన బాధ్యతను గుర్తుచేశారు.



ఎన్నారై తెదేపా ఆధ్వర్యంలో ఏర్పాటు చేసిన ఈ కార్యక్రమంలో 200 మందికి పైగా ప్రవాసాంధ్రులు పాల్గొన్నారు. దేవినేని ఉమా లాంటి నాయకులు అరుదైనవారని, నీటిపారుదల శాఖ మంత్రిగా ఏపీ ప్రగతికి విశేష కృషిచేసి తనదైన ముద్ర వేశారని పలువురు వక్తలు కొనియాడారు. ఈ కార్యక్రమంలో పొట్లూరి రవి, హరీష్ కోయా, శ్రీధర్ అప్పసాని, సునీల్ కోగంటి, హరి బుంగతావుల, హరి మోటుపల్లి, వంశీ వాసిరెడ్డి, సుధాకర్ తురగా, సతీష్ తుమ్మల, గోపీ వాగ్వాల, సాంబయ్య కోటపాటి, ఫణి కంతేటి, మోహన్ మల్ల ప్రసాద్ కొత్తపల్లి, రంజిత్ మామిడి, సురేష్ యలమంచి, సాంబయ్య కోటపాటి, రవి చిక్కాల తదితరులు పాల్గొన్నారు.











ఘంటసాలకు భారతరత్న ఇవ్వాలి.. న్యూజెర్సీలో ఘనంగా శత జయంతి వేడుకలు



న్యూజెర్సీ: శతాబ్ది గాయకుడు, గాన గంధర్వుడు ఘంటసాల వెంకటేశ్వర రావు శత జ‌యంతి వేడుక‌లు అమెరికాలో ఘనంగా జరిగాయి. న్యూజెర్సీ రాష్ట్రంలోని ఎడిసన్ నగరంలో స్థానిక రాయల్ ఆల్బర్ట్ ప్యాలెస్‌లో నిర్వహించిన ఈ వేడుకలకు అభిమానులు ఉత్సాహంగా తరలివచ్చారు. ఘంటసాల సంగీత కళాశాల ఇంటర్నేషనల్‌(GSKI) ఆధ్వర్యంలో ఆదివారం నిర్వహించిన ఈ వేడుకలకు అన్నా మధుసూదన్‌ రావు అధ్యక్షత వహించారు. వేదమంత్రోచ్ఛారణతో జ్యోతి ప్రజ్వలనం చేసి ప్రార్థనా గీతాలతో ప్రారంభించిన ఈ కార్యక్రమం ప్రవాసీయులను ఆద్యంతం అలరించింది. ఘంటసాల స‌తీమ‌ణి సావిత్రి భార‌త్ నుంచి పంపిన వీడియో సందేశం ఆ మ‌హా గాయ‌కుడి పాట‌ల‌ జ్ఞాపకాలను అందరి మనుసుల్లోనూ నింపింది.  ఘంటసాల కుమార్తె సుగుణ, ఆయన కోడలు కృష్ణకుమారి ఈ శత జయంతి వేడుకలు జయప్రదం కావాలని ఆకాంక్షిస్తూ తమ సందేశాలు పంపారు. ప్రపంచంలోనే అత్యధిక సంస్మరణ సభలు జరిగిన గాయకుడిగా ఘంటసాల చరిత్ర సృష్టించారని.. అలాంటి గొప్ప శతాబ్ది గాయకుడికి భారత అత్యున్నత పౌర పురస్కారం భారత రత్న ఇవ్వాలని కృష్ణకుమారి అభ్యర్థించారు. అనంతరం ఆయనకు భారత రత్న ఇవ్వాలని కోరుతూ సభ్యుల సంతకాలు సేకరించి కేంద్ర ప్రభుత్వానికి వినతి పత్రం పంపించారు. 



ఘంటసాల ఆలపించిన 101 భగవద్గీత శ్లోకాలను 20మంది జీఎస్‌కేఐ సభ్యులు శ్రద్ధగా ఆలపించి శతాబ్దిగాయకుడికి ఘనంగా నివాళి అర్పించారు. ఇలాంటి పఠనం ప్రపంచంలోనే తొలిసారి జరిగినట్టు నిర్వాహకులు తెలిపారు. శతజయంతి సందర్భంగా  జీఎస్‌కేఐ సభ్యులు ఘంటసాల సంగీత దర్శకత్వం, గానంతో సమకూర్చిన 100 పాటల పల్లవులను శతగీత విభావరిగా పాడి ప్రేక్షకులను మైమరిపించారు. ఘంటసాల సంగీత దర్శకత్వం వహించిన రహస్యం సినిమాలోని గిరిజా కల్యాణం కూచిపూడి యక్షగానాన్ని చిన్మయి నృత్యాలయ న్యూజెర్సీ వారు శ్రీదేవి ముంగర, చిన్మయి ముంగర ఆధ్వర్యంలో ప్రదర్శించి ఆహూతులను  మంత్రముగ్ధుల్ని చేశారు. ఘంటసాల పాటలను ప్రముఖ సినీ గాయకుడు ఆదిత్య అయ్యంగార్ గానం చేసి శ్రోతలకు వీనులవిందు చేశారు. 



ఈ వేడుకలకు ప్రత్యేక అతిథులుగా విచ్చేసిన మద్దుల సూర్యనారాయణ, గంటి భాస్కర్, ఇతర ప్రముఖులు GSKI చేస్తున్న సేవలను ప్రశంసించారు. ఘంటసాల శత జయంతి వేడుకలను వైభవంగా నిర్వహించడానికి తోడ్పడిన ప్రతి ఒక్కరికీ GSKI ప్రెసిడెంట్ అన్నా మధుసూదనరావు, ఇతర ట్రస్టీలు పుష్పకుమారి, రవితేజ కృతజ్ఞతలు తెలిపారు. ‘తెలుగు భాషకు వరం.. ఘంటసాల స్వరం..’ అనే నినాదంతో ముందుకు సాగుతూ తెలుగు భాషను ముందు తరాలకు పదిలంగా వ్యాపింపచేయడమే త‌మ లక్ష్యమన్నారు. తెలుగు భాష ఆచంద్రతారార్కం ప్రకాశించేలా అమర గాయకుడు ఘంటసాల వెంకటేశ్వరరావు చేసిన కృషిని కొనియాడారు. ముసుకు మహేంద్ర రెడ్డి,  వెంపరాల సుజాత, తాడేపల్లి రేణు, టీపీ శ్రీనివాసరావు, కనకమేడల శివశంకరరావు, ఆళ్ళ రామిరెడ్డి, గూడూరు ప్రవీణ్, మాడిశెట్టి రంగారావు, సన్నిధి సుబ్బారావు, తడికమళ్ళ ప్రవీణ్, గూడూరు శ్రీనివాస్, చెరువు విద్యాసాగర్, గిడుగు సోమశేఖర్.. తదితరులు ఈ వేడుకలు విజయవంతంగా నిర్వహించడంలో కృషిచేశారు.



కెంటకీలో వైభవంగా దీపావళి.. ఉర్రూతలూగించిన సంగీత విభావరి



అమెరికా: కెంటకీ రాష్టంలోని లుయివిల్‌ నగరంలో కెంటకీ తెలుగు సంఘం ఆధ్వర్యంలో దీపావళి వేడుకలు వైభవంగా జరిగాయి. ఈ కార్యక్రమంలో చిన్నారుల నృత్య ప్రదర్శనలు అలరించాయి.  ఈ సందర్భంగా ఏర్పాటు చేసిన సంగీత విభావరి ఆహూతులను ఉర్రూతలూగించింది. ప్రముఖ సంగీత దర్శకుడు ఆర్పీ పట్నాయక్‌, గాయని గీతా మాధురి బృందం పాల్గొన్న ఈ కార్యక్రమానికి తెలుగు రాష్ట్రాలకు చెందిన ఎన్నారైలు భారీగా  తరలివచ్చారు. ఆర్పీ పట్నాయక్ స్వరపరచిన ఎన్నో హిట్ సినీగీతాలను గాయకులు ఆలపించి ప్రేక్షకులకు వీనుల విందు చేశారు. వీటితో పాటు ప్రజాదరణ పొందిన ఈ పాటలకు ప్రేక్షకులు నృత్యాలతో సందడి చేశారు. 



కార్యక్రమంలో భాగంగా లుయివిల్ యూనివర్సిటీ విద్యార్థుల బృందం ప్రదర్శించిన  డాన్స్ మెడ్లీ  ప్రత్యేక ఆకర్షణగా నిలిచింది. సంస్థ అధ్యక్షురాలు లక్ష్మీ అడ్డాల మాట్లాడుతూ.. ఇప్పటివరకు కెంటకీ తెలుగుసంఘం  నిర్వహించిన కార్యక్రమాలను వివరించారు. ఈ కార్యక్రమాన్ని విజయవంతం చేసిన ప్రతి ఒక్కరికీ కృతజ్ఞతలు తెలిపారు. బోర్డు ఛైర్మన్‌ ప్రతాప్‌ చిలుకూరి స్పాన్సర్స్‌ను అభినందించారు. కెంటకీ గవర్నర్‌ ఆండీ బషీర్ ప్రత్యేక అతిథిగా విచ్చేశారు. కెంటకీ అభివృద్ధిలో తెలుగు ఎన్నారైల కృషిని కొనియాడారు. ఈ కార్యక్రమానికి సరస్వతి తూటుపల్లి, సింధు మారిగంటి వ్యాఖ్యాతలుగా వ్యవహరించి ఆద్యంతం ఉత్సాహంగా నడిపించారు. శ్రీనివాస్ వేమూరి, తేజశ్రీ నేరెళ్ళ సాంస్కృతిక కార్యదర్శులుగా వ్యవహరించగా.. తందూరి ఫ్యూజన్ వారు ఆహూతులకు  భోజన ఏర్పాట్లు చేశారు. 













‘శ్రీ సాంస్కృతిక కళాసారథి’ ఆధ్వర్యంలో సింగపూర్‌లో ఉత్సాహంగా మైగ్రెంట్‌ ఫోర్స్‌ క్రికెట్‌ లీగ్‌



సింగపూర్‌: గత రెండేళ్లుగా వైవిధ్యభరితమైన సాంస్కృతిక కార్యక్రమాలతో అభిమానాన్ని సంపాదించుకున్న "శ్రీ సాంస్కృతిక కళాసారథి" సంస్థ తొలిసారి సింగపూర్‌లో క్రీడారంగంలో ఒక ప్రత్యేక కార్యక్రమాన్ని ఏర్పాటు చేసింది. సంక్రాంతి పండగ సందర్భంగా మైగ్రెంట్ ఫోర్స్ క్రికెట్ లీగ్ (MFCL)ను టెరుసన్‌ రిక్రియేషన్‌ సెంటర్‌లో ఈ నెల 22 నుంచి 24వరకు మూడు రోజుల పాటు ఘనంగా నిర్వహించింది. వర్షాన్ని సైతం లెక్కచేయకుండా  సింగపూర్‌ నలుమూలల నివసించే కార్మిక సోదరులు భారీ సంఖ్యలో తరలివచ్చి ఈ కార్యక్రమాన్ని విజయవంతం చేశారు. 



ఈ లీగ్‌లో మొత్తం 12 జట్లు లెవన్ టైగెర్స్, విక్టోరియన్స్ (మెగాయార్డ్), కూల్ ట్రంప్స్ (పెంజూరు), సెంబావాన్గ్ స్ట్రైకర్స్ (సెంబావాన్గ్), కెప్పెల్ సన్‌రైజర్స్ (అకాసియా లాడ్జ్), సింగపూర్ తెలంగాణ (వెస్ట్ కోస్ట్), కెన్టెక్  హాన్టెర్స్ (కెన్టెక్ లాడ్జి), రాయల్ గైస్ (కాకిబుకిత్), తెలుగు సూపర్ కింగ్స్ (సీడీపీల్/జేటీసీ), దుర్గ ఎలెవెన్స్ (జురాన్గ్ ఐలాండ్), రోటరీ కోబ్రాస్ (TR), ట్రోఫీ ఫైటర్స్ ( Tuas View) తలపడ్డాయి. హోరాహోరీగా కొనసాగిన ఈ టోర్నమెంట్‌లో ముత్యాల రమేష్ సారథ్యంలోని కూల్‌ ట్రంప్స్‌ (పెంజూరు) జట్టు విజేతగా నిలవగా.. చిన్నబోయిన రవి కుమార్ సారథ్యంలోని దుర్గ ఎలెవెన్స్ (జురాన్గ్ ఐలాండ్) జట్టు ద్వితీయ, సంకాబత్తుల దుర్గ బాబు సారథ్యంలోని రాయల్ గైస్ (కాకిబుకిత్) టీమ్‌ మూడో స్థానంలో నిలిచింది. తొలి బహుమతిగా 500 డాలర్లు; ద్వితీయ, తృతీయ బహుమతులుగా వరుసగా 300 డాలర్లు; 200 డాలర్లను విజేతలకు నిర్వాహకులు అందజేశారు. సీడీ దిలీప్ వరప్రసాద్ మ్యాన్‌ అఫ్ ది మ్యాచ్ ట్రోఫీ అందుకోగా, బెస్ట్ బౌలర్‌గా మహేశ్వరన్ సూర్య ప్రకాష్, బెస్ట్ క్యాచ్‌కు పందాల జైరాం నాయుడు ఎంపికయ్యారు. ఈ టోర్నమెంట్‌కు అంపైర్లుగా శ్రీనివాస్ యాదవ్, సంగటి చంద్ర మోహన్ రెడ్డి వ్యవహరించారు.



గిరిధర్ సారాయి నేతృత్వంలో మూడు రోజుల పాటు జరిగిన ఈ కార్యాక్రమంలో నగేష్ టేకూరి, పోతగౌని నర్సింహా గౌడ్, అశోక్ ముండ్రు, కంకిపాటి శశిధర్ , సుదర్శన్ పూల, రాము చామిరాజు, సుధాకర్ జొన్నాదుల, పాతూరి రాంబాబు, శ్రీధర్ భరద్వాజ్, సునీల్ రామినేని, కరుణాకర్ కంచేటి , మిట్టా ద్వారకానాథ్, తోట సహదేవుడు, ఎస్‌ కుమార్, లీల మోహన్, సురేంద్ర చేబ్రోలు తదితరులతో పాటు అనేక మంది వాలంటీర్లుగా పాల్గొన్నారు. వీరితో పాటు తెలంగాణ కల్చరల్ సొసైటీ అధ్యక్షుడు రమేష్ గడప, ఆ సొసైటీ సభ్యులు నీలం మహేందర్, గారెపల్లి శ్రీనివాస్, కొల్లా శివప్రసాద్ తదితరులు విచ్చేసి నిర్వాహుకులు, క్రీడాకారులను అభినందించారు. ఈ టోర్నమెంట్‌ విజయవంతం కావడం పట్ల శ్రీ సాంస్కృతిక కళాసారథి అధ్యక్షుడు కవుటూరు రత్నకుమార్ హర్షం వ్యక్తంచేశారు. ఈ సందర్భంగా ఆయన మాట్లాడుతూ.. ఈ కార్యక్రమానికి సహకరించిన వ్యక్తులు, సంస్థలకు ప్రత్యేక కృతజ్ఞతలు తెలిపారు. 





న్యూజిలాండ్‌ తెలంగాణ సంఘం

కొత్త కార్యవర్గం ఎన్నిక



ఈనాడు, హైదరాబాద్‌: న్యూజిలాండ్‌ ప్రవాస తెలంగాణ సంఘం అధ్యక్షుడిగా మేకల ప్రసన్నకుమార్‌ ఎన్నికయ్యారు. సోమవారం న్యూజిలాండ్‌లోని ఆక్లాండ్‌లో 2023 సంవత్సరానికి సంబంధించిన కొత్త కార్యవర్గాన్ని ఎన్నుకున్నారు. ఇందులో ప్రసన్నకుమార్‌ ప్యానెల్‌ నుంచి ప్రధాన కార్యదర్శిగా మాల్గారి శైలేందర్‌రెడ్డి, ఉపాధ్యక్షుడిగా లోక రాజ్‌కుమార్‌, కోశాధికారిగా కోడూరి చంద్రశేఖర్‌ గెలుపొందారు. ఇతర పదవులకు భేరి శ్రావణి, గడ్డం గణేశ్‌, విజేత, మధు, శశికాంత్‌, విశ్వనాథ్‌, లింగం, కావ్య, శైలజ తదితరులు ఎన్నికయ్యారు. న్యూజిలాండ్‌లోని ప్రవాసుల సంక్షేమానికి కృషి చేస్తామని కొత్తగా ఎన్నికైన కార్యవర్గ సభ్యులు తెలిపారు. వారిని సంఘం సభ్యులు ఘనంగా సన్మానించారు.

NATS: నాట్స్ ‘తెలుగమ్మాయి’ కార్యక్రమానికి మంచి స్పందన



ఇంటర్నెట్‌డెస్క్‌: అమెరికాలోని తెలుగువారి ప్రతిభను వెలికితీసి వారిని ప్రోత్సహించేందుకు ఉత్తర అమెరికా తెలుగు సంఘం (నాట్స్‌) ఎన్నో కార్యక్రమాలు చేపడుతోంది. దీనిలో భాగంగా న్యూజెర్సీలో నిర్వహించిన ‘తెలుగమ్మాయి’ కార్యక్రమానికి మంచి స్పందన లభించింది. ఎంతో మంది అమ్మాయిలు ఈ పోటీల్లో పాల్గొన్నారు. కేవలం అందమే కాకుండా ప్రతిభ, తెలుగు భాషపై పట్టు, సామాజిక సేవ, ఆత్మీయ అనుబంధాలు.. ఇలా పలు విభాగాల్లో పోటీదారులను పరీక్షించారు. అత్యుత్తమ ప్రదర్శన చేసిన వారిని నాట్స్‌ విజేతలుగా ప్రకటించింది. న్యూజెర్సీ పరిధిలో నాట్స్‌ తెలుగమ్మాయిగా శ్రుతి యర్రగుంట్ల ప్రథమ స్థానం కైవసం చేసుకోగా.. సాయిశ్రీ వల్ల వింజమూరి ద్వితీయ స్థానం, మౌక్తిక చక్కిలం తృతీయ స్థానాన్ని దక్కించుకున్నారు. ఈ ముగ్గురు విజేతలను నాట్స్‌ ఘనంగా సత్కరించింది. మే నెలలో జరగనున్న ‘తెలుగమ్మాయి’ ఫైనల్‌ పోటీలో వీరు పోటీపడాల్సి ఉంటుంది. 



న్యూజెర్సీలో తెలుగమ్మాయి కార్యక్రమాన్ని విజయవంతం చేసేందుకు నాట్స్‌ ఛైర్‌విమెన్‌ అరుణ గంటి విశేష కృషి చేశారు. ఆమె నాయకత్వంలో ప్రోగ్రాం కోఆర్డినేటర్‌గా కవిత తోటకూర తన టీమ్‌లోని సీత అయ్యల, శ్రీదేవి జాగర్లమూడి, బిందు యలమంచిలి, ఉమామాకం, స్వర్ణ గడియారం, శ్రీదేవి పులిపాక, గాయత్రి చిట్టేటి, లావణ్య తొడుపునూరి, ప్రణీత పిడిగిమర్రి, సమత కోగంటి, శ్రీనివాస్‌ తోడుపునూరి, రమణ యలమంచిలి, ఫణిమోహన్‌ తోటకూర, సురేష్‌ మాకం, నాగేశ్వర్‌ ఐతా, వెంకట్‌ జాగర్లమూడి, బసవ శేఖర్‌ శంషాబాద్‌, రాశి శంషాబాద్‌ తదితరులు కీలకపాత్ర పోషించారు. ఈ కార్యక్రమానికి సహకరించిన ప్రతి ఒక్కరికీ నాట్స్‌ అధ్యక్షులు బాపయ్య చౌదరి (బాపు) ప్రత్యేక ధన్యవాదాలు తెలిపారు. ఈ కార్యక్రమానికి నాట్స్ 7వ అమెరికా తెలుగు సంబరాల కమిటీ కన్వీనర్ శ్రీధర్ అప్పసానితో పాటు బోర్డ్ గౌరవ సభ్యులు, బోర్డ్ డైరెక్టర్స్, ఎగ్జిక్యూటివ్ కమిటీ సభ్యులు విచ్చేసి ఈ కార్యక్రమం విజయవంతానికి సహకరించిన ప్రతి ఒక్కరినీ అభినందించారు. తెలుగు అమ్మాయి కార్యక్రమానికి హాజరయ్యే ప్రతి ఒక్కరూ Sambaralu.orgలో రిజిస్టర్ చేసుకుని సంబరాలను విజయవంతం చేయాల్సిందిగా కోరారు.



బే ఏరియాలో ‘సర్కారు వారి పాట’ మేనియా



అమెరికా: మహేశ్‌బాబు కథానాయకుడిగా పరశురామ్‌ దర్శకత్వంలో తెరకెక్కిన చిత్రం ‘సర్కారు వారి పాట’. కీర్తి సురేశ్‌ కథానాయిక. మే 12న ప్రపంచవ్యాప్తంగా విడుదలైన ఈ సినిమా యాక్షన్‌ ఎంటర్‌టైనర్‌గా అలరిస్తోంది.  మహేశ్‌బాబుకు ఉన్న క్రేజ్‌ దృష్ట్యా అమెరికాలోనూ ఈ సినిమా భారీగా విడుదల చేశారు. అభిమానులనే కాదు, అన్ని వర్గాలనూ అలరించేలా సినిమా ఉండటంతో అమెరికాలో ఉన్న మహేశ్‌ అభిమానులు సంబరాలు చేసుకుంటున్నారు. దాదాపు రెండున్నర ఏళ్ల తరువాత తెరపై మహేశ్‌బాబు సినిమా రావడంతో అమెరికాలోని బే ఏరియాలో  ఫ్యాన్స్ సందడి చేశారు.



బే ఏరియా మహేశ్‌బాబు అభిమానుల సంఘం అధ్యక్షుడు, బావార్చి రెస్టారెంట్స్‌ అధినేత శ్రీకాంత్ దొడ్డపనేని ఆధ్వర్యంలో  ‘సర్కారువారి పాట’ ప్రదర్శిస్తున్న థియేటర్‌ ఎదుట అభిమానులు సంబరాలు చేసుకున్నారు. మహేశ్‌బాబు ఫ్యాన్స్ సతీష్ బొల్లా, నాగార్జున కోవి, అజయ్ యార్లగడ్డ, సయ్యద్ ఫౌజన్, అజయ్, కౌషిక్, సుబ్బారావు తలచిరు, అమర్ అనుగంటి, వెంకట్ సాదినేని, రాజా శేఖర్ కొండా, అనిల్ యడ్లపల్లి, ప్రకాష్, సందీప్ ఇంటూరి, గోకులన్, శివ తదితరులు మహేశ్‌ కటౌట్‌లకు పాలాభిషేకం చేశారు. అమెరికాలో మొత్తం 440కు పైగా లొకేషన్స్‌లో ‘సర్కారువారి పాట’ విడుదలైంది.







Biden: తాలిబన్ల కంటే ప్రమాదకారులున్నారు

వారిని వేటాడేందుకే అఫ్గాన్‌ నుంచి వైదొలిగాం: బైడెన్‌



వాషింగ్టన్‌: తాలిబన్ల కంటే ప్రమాదకర శక్తులు ఉన్నాయని, వాటిని నియంత్రించడానికే తాము అఫ్గానిస్థాన్‌ నుంచి వైదొలిగామని అమెరికా అధ్యక్షుడు జో బైడెన్‌ పేర్కొన్నారు. అఫ్గాన్‌ నుంచి సేనలను ఉపసంహరించుకోవడాన్ని ఆయన పూర్తిగా సమర్థించుకున్నారు. ఎక్కడ ముప్పు ఉందో అక్కడ దృష్టి పెట్టేందుకే ఈ నిర్ణయం తీసుకున్నామని చెప్పుకొచ్చారు. సిరియా, తూర్పు ఆఫ్రికా దేశాల్లో అల్‌ఖైదా, ఐసిస్‌లు ప్రాబల్యం పెంచుకున్నాయని, వాటికి అడ్డుకట్ట వేయాల్సిన అవసరముందని అన్నారు. కాబుల్‌ను తాలిబన్లు వేగంగా చేజిక్కించుకోవడంపై బైడెన్‌ ఆశ్చర్యం వ్యక్తం చేశారు. 

అమెరికాకు 30 వేల మంది అఫ్గాన్‌ శరణార్థులు!

అమెరికా దాదాపు 30 వేల మంది అఫ్గాన్‌ శరణార్థులకు ఆశ్రయమివ్వనుంది. ఈ సంఖ్య ఇంకా పెరిగే అవకాశం ఉంది. గత 20 సంవత్సరాలుగా అఫ్గాన్‌లోని అమెరికా సేనలకు దుబాసీలుగా, ఇన్‌ఫార్మర్లుగా వ్యవహరించిన వారందరికీ ఆశ్రయం కల్పించేందుకు అగ్రరాజ్యం కసరత్తు చేస్తోంది.

ఆయుధాలపై నిషేధం

అఫ్గాన్‌లో తాలిబన్లు అధికారం హస్తగతం చేసుకోవడంతో అమెరికా ఆ దేశానికి ఆయుధాలు అమ్మకూడదని నిర్ణయించింది. ఈ మేరకు నిషేధం విధిస్తూ బైడెన్‌ ప్రభుత్వం ఉత్తర్వులు జారీ చేసింది.

ఆలస్యమైతే తాలిబన్లు చంపేస్తారు!

గత రెండు దశాబ్దాలుగా అఫ్గానిస్థాన్‌లో అమెరికా, నాటో సేనలకు సాయం చేసిన స్థానికులు ఇప్పుడు భయంతో వణికిపోతున్నారు. గత రెండు రోజుల్లో తమ సైన్యంతో కలిసి పనిచేసిన ఐదుగురు అఫ్గాన్‌ అనువాదకులను తాలిబన్లు చంపేశారని అమెరికా ప్రతినిధి ఒకరు తెలిపారు. ఇంటింటికి వెళ్లి అమెరికా సేనలతో, అఫ్గాన్‌ ప్రభుత్వంతో సఖ్యతగా మెలిగిన వారిని గుర్తించే ప్రక్రియను తాలిబన్లు ప్రారంభించారు. దీంతో తొందరగా అమెరికా తరలించాలని, ఆలస్యమైతే తమ ప్రాణాలకే ముప్పు అని అఫ్గాన్లు ఆవేదన వ్యక్తం చేస్తున్నారు.
* వచ్చే నెలలో న్యూయార్క్‌లో జరగనున్న ఐరాస సర్వసభ్య సమావేశాలకు నాయకులు ఎవరూ రాకూడదని అమెరికా ప్రభుత్వం అన్ని దేశాలను కోరింది. కరోనా దృష్ట్యా దీన్ని పాటించాలని విజ్ఞప్తి చేసింది. 

పూతలపట్టు నియోజకవర్గంలో సేవా కార్యక్రమాలు చేస్తున్న ఎన్నారైలు



యూకే: ఎన్నారై యూకే, యూరోప్ విభాగానికి చెందిన తెలుగుదేశం ముఖ్య నాయకులు శ్యామ సుందర్ ఊట్ల (పూతపట్టు నియోజకవర్గం పోటుకనుమ గ్రామస్థులు), వివేక్ కరియవుల పూతలపట్టు నియోజకవర్గంలో గత మూడు సంవత్సరాల నుంచి పెద్ద ఎత్తున సేవా కార్యక్రమాలు చేస్తున్నారు. పార్టీ పిలుపు ఇచ్చిన ప్రతి కార్యక్రమాన్నీ ఇక్కడ చేస్తున్నారు. కొన్ని మండల కేంద్రాల్లో ఫిబ్రవరి 3,4,5 తేదీలలో పార్టీ వాలంటీర్స్‌కి ఆహార పంపిణీ కార్యక్రమాన్ని చేపట్టారు. నగరిలో భారీఎత్తున సేవా కార్యక్రమాలు చెయ్యటానికి తమ వంతు సహాయం చేస్తున్నారు. పార్టీ ఆదేశాల మేరకు తిత్లీ తుఫాన్‌ సమయంలో, ఉక్రెయిన్‌లో బాధితుల కోసం సేవా కార్యక్రమాలు నిర్వహించారు. విదేశాలకి వచ్చిన విద్యార్థులకు తోచినంత సాయం చేసి వారికి మంచి ఉద్యోగాలు ఇప్పించటంలో బాగా కృషి చేశారు. 

యూకేలో తెలుగుదేశం కార్యకర్తలకు సోషల్ మీడియా ట్రైనింగ్ ఇచ్చేలా ఒక్కో నియోజకవర్గానికీ ఒక్కో వ్యూహంతో ముందుకు వెళ్తున్నారు. తెలుగుదేశం వస్తేనే యువతకి భవిత... లేకపోతే మరో ౩౦ ఏళ్లు వెనక్కి పోతారు అనే నినాదంతో  పార్టీ అభివృద్ధిలో యువతను భాగస్వాములు చేస్తున్నారు. యువ నాయకుడు లోకేశ్‌ ‘యువగళం’  పాదయాత్రకు సంపూర్ణ మద్దతు ప్రకటిస్తూ యాత్ర సాగే 400 రోజుల్లో కొన్ని నియోజకవర్గాలలో వివిధ రకాల కార్యక్రమాలు చేపడతామని తెలిపారు. ఈ పాదయాత్ర ద్వారా పార్టీ ప్రజలకు మరింత చేరువై ఎన్నికల్లో ఘన విజయం సాధించాలని ఆశాభావం వ్యక్తం చేశారు. డా. కిషోర్ బాబు చలసాని, కృష్ణ వల్లూరి, శ్రీనివాస్ గోగినేని, కృష్ణ ప్రసాద్ కాట్రగడ్డ, అమర్నాథ్ పొట్లూరి, వెంకటపతి, ప్రవీణ్ ఉన్నం, ప్రవీణ్ వెలువోలు, కొండయ్య కావూరి, శివ కృష్ణ, సుమంత్ పద్మాల, వివిధ ఎన్నారైలు సభ్యులందరూ ఈ కార్యక్రమాలకు తమ వంతు సహాయం అందిస్తున్నారు.

Waltair Veerayya: ఎన్‌ఆర్‌ఐ ఫ్యాన్స్‌ ‘వాల్తేరు వీరయ్య’ సంబరాలు.. ఆనందాన్ని పంచుకున్న చిరంజీవి



ఇంటర్నెట్‌డెస్క్‌: మెగాస్టార్‌ చిరంజీవి కథానాయకుడి నటించిన చిత్రం ‘వాల్తేరు వీరయ్య’. సంక్రాంతి సందర్భంగా జనవరి 13న విడుదలైన ఈ సినిమా విజయవంతంగా ప్రదర్శితమవుతోంది. ఓవర్సీస్‌లోనూ మంచి వసూళ్లను రాబడుతోంది. ఈ సందర్భంగా అమెరికాలోని న్యూజెర్సీలో ఉన్న ‘రేగల్‌’ థియేటర్‌లో మెగా అభిమానులు వెంకట్‌ రత్నకుమార్‌ చవ్వాకుల, శివ సింగపురపు ఆధ్వర్యంలో వేడుకలు జరిగాయి. ఎన్‌ఆర్‌ఐ అభిమానులతో ఆన్‌లైన్‌ ద్వారా చిరంజీవి తన ఆనందాన్ని పంచుకున్నారు. 



చిరంజీవి లైవ్‌లో ఉన్నప్పుడే అభిమానులు కేక్‌ కట్‌ చేసి సెలబ్రేషన్స్‌ జరుపుకొన్నారు. ఈ సందర్భంగా చిరంజీవి మాట్లాడుతూ ‘‘మీ అభిమానం వల్లే ఇంతటి విజయం సాధ్యమైంది’’ అని ఆయన ఆనందం వ్యక్తం చేశారు. డాలస్‌, హ్యూస్టన్‌, ఆస్టిన్‌, సియాటెల్‌, పోర్ట్‌లాండ్‌, బే ఏరియా, లాస్‌ ఏంజెల్స్‌, ఫీనిక్స్‌, డెన్వర్‌, షికాగో, మిన్నియాపాలిస్‌, సెయింట్‌ లూయిస్‌, కాన్సాస్‌ సిటీ, డెట్రాయిట్‌, కొలంబస్‌, అట్లాంటా, న్యూజెర్సీ, షార్లెట్‌, రాలీ, బోస్టన్‌, వర్జీనియా, మాంచెస్టర్‌, ఫిలడెల్ఫియా, పిట్స్‌బర్గ్‌, మేరీల్యాండ్‌ తదితర ప్రాంతాలతో పాటు కెనడా నుంచి అభిమానులు చిరుతో లైవ్‌లో ముచ్చటించారు. మరోవైపు చిరంజీవి తన ఇన్‌స్టాలో ఎన్‌ఆర్‌ఐ అభిమానుల సంబరాల వీడియోను పోస్ట్‌ చేశారు.

అమెరికా డ్రీమ్‌కు గుడ్‌బై.. కెనడాకు భారత్ టాలెంట్‌

కాలం చెల్లిన వలస విధానమే కారణమంటోన్న నిపుణులు



వాషింగ్టన్‌: అమెరికాలో చదువు, ఉద్యోగం.. ఒకప్పుడు భారతీయుల కల. కానీ ఇప్పుడు పరిస్థితులు మారుతున్నాయి. గత కొన్నేళ్లుగా భారతీయ నిపుణులతో పాటు విదేశీ చదువులకు వెళ్లాలనుకునే విద్యార్థుల చూపు కెనడావైపు మళ్లింది. మరి దీనికి కారణం ఏంటీ అంటే.. అగ్రరాజ్య మూస వలస విధానాలే అంటున్నారు అక్కడి నిపుణులు. ముఖ్యంగా వీసాల జారీలో ‘దేశాల కోటా’ వలసదారులకు ఇబ్బందిగా మారిందని, ఈ నేపథ్యంలోనే ప్రత్యామ్నాయ మార్గంగా భారత టాలెంట్‌ కెనడాకు మళ్లుతోందని పేర్కొంటున్నారు. 

అమెరికా వలస విధానాలపై నేషనల్‌ ఫౌండేషన్‌ ఫర్‌ అమెరికన్‌ పాలసీ ఎగ్జిక్యూటివ్‌ డైరెక్టర్‌ స్టార్ట్‌ అండర్సన్‌ ఇటీవల ఓ నివేదిక రూపొందించి దాన్ని వలసలు, పౌరసత్వ సబ్‌ కమిటీ హౌస్‌ జ్యుడీషియరీ కమిటీకి సమర్పించారు. కాలం చెల్లిన వలస విధానాల కారణంగా గత దశాబ్ద కాలంగా విదేశీ నిపుణులు, విద్యార్థులు అమెరికాను కాదని కెనడాను ఎంచుకుంటున్నారని పేర్కొన్నారు.

‘‘సాధారణంగా అమెరికా విశ్వవిద్యాలయాల్లో కంప్యూటర్‌ సైన్స్‌ విభాగంలో దాదాపు 75శాతం విద్యార్థులు విదేశీయులే అయి ఉంటారు. 2016-17 విద్యా సంవత్సరంలో చేరిన విదేశీ విద్యార్థుల్లో రెండొంతుల మంది భారత్‌కు చెందినవారే. కానీ ఆ తర్వాత నుంచి ఈ సంఖ్య తగ్గుతూ వస్తోంది. 2018-19 అకడమిక్‌ సంవత్సరం నాటికి అమెరికా యూనివర్శిటీల్లో విదేశీ విద్యార్థుల సంఖ్య 25శాతానికి పైగా పడిపోయింది. అదే సమయంలో కెనడా విశ్వవిద్యాలయాల్లో భారత విద్యార్థుల సంఖ్య నానాటికీ పెరుగుతోంది. 2016లో కెనడా యూనివర్శిటీల్లో 76,075 మంది భారతీయ విద్యార్థులుండగా.. 2018 నాటికి ఆ సంఖ్య 127శాతం పెరిగి 1,72,625కు చేరింది’’ అని అండర్సన్‌ తన నివేదికలో వెల్లడించారు. 

‘‘హెచ్‌-1బీ వీసాలు దొరకడం, గ్రీన్‌కార్డుల జారీలో ఎదురవుతున్న ఇబ్బందులే ఇందుకు ప్రధాన కారణంగా కన్పిస్తోంది. అమెరికా వలస విధానాలను 1990లో రూపొందించారు. ఆ తర్వాత ప్రపంచం ఎంతో మారింది. స్మార్ట్‌ఫోన్లు, ఇ-కామర్స్‌, సోషల్‌మీడియా, క్లౌడ్‌ కంప్యూటింగ్‌, ఇంటర్నెట్‌ వినియోగం అందుబాటులోకి వచ్చింది. దీంతో సాంకేతిక నిపుణులకు డిమాండ్‌ పెరిగింది. కానీ 1990 నుంచి అమెరికా వలసవిధానం మాత్రం మారలేదు. ఉదాహరణకు, 2021 మార్చిలో 3లక్షలకు పైగా హెచ్‌-1బీ దరఖాస్తులు వచ్చాయి. కానీ పరిమితి కారణంగా కేవలం 85వేల మందికి మాత్రమే వీసాలు జారీ అయ్యాయి. అంటే 72శాతానికి పైగా విదేశీ నిపుణులను మనం తిరస్కరించాం. అలాంటి వారంతా కెనడాను ప్రత్యామ్నాయంగా ఎంచుకుంటున్నారు’’ అని అండర్సన్‌ వివరించారు. మరోవైపు కెనడా వలస విధానాలు అమెరికాలో పోలిస్తే ఉత్తమంగా ఉన్నాయని ఆయన అభిప్రాయపడ్డారు. ఇకనైనా కాంగ్రెస్‌ కలగజేసుకుని వలస విధానాలను మార్చాలని, లేదంటే ఎంతోమంది నిపుణులను కోల్పోవాల్సి వస్తుందని హితవు పలికారు.

Miss India USA 2022: మిస్‌ ఇండియా యూఎస్‌ఏగా ఆర్య వాల్వేకర్‌



వాషింగ్టన్: అమెరికాలోని న్యూజెర్సీలో జరిగిన అందాల పోటీల్లో మిస్‌ ఇండియా యూఎస్‌ఏ 2022 (Miss India USA 2022) కిరీటాన్ని ఇండో అమెరికన్‌ టీనేజర్ ఆర్య వాల్వేకర్‌ (Aarya Walvekar) దక్కించుకున్నారు. ఈ పోటీల్లో వర్జీనియాకు చెందిన  18 ఏళ్ల ఆర్య వాల్వేకర్‌ విజేతగా నిలవగా.. ఫస్ట్‌ రన్నరప్‌గా వర్జీనియా వర్సిటీ పారామెడికల్‌ విద్యార్థిని సౌమ్య శర్మ, సెకండ్‌ రన్నరప్‌గా న్యూజెర్సీకి చెందిన సంజన చేకూరి నిలిచారు. ఈ సందర్భంగా ఆర్య మట్లాడుతూ.. వెండితెరపై తనను తాను చూసుకోవాలని.. సినిమాలు, టీవీల్లో పనిచేయాలనేది తన చిన్ననాటి కల అన్నారు. కొత్త ప్రదేశాలను సందర్శించడం, వంట చేయడం, చర్చల్లో పాల్గొనడం తనకు అలవాటన్నారు. 

మరోవైపు, మిస్ ఇండియా యూఎస్ పోటీలు ప్రారంభించి ఈ ఏడాదితో 40 ఏళ్లు పూర్తి కావడం ఒక ప్రత్యేకత కాగా.. భారత్‌ వెలుపల ఎక్కువ కాలం పాటు నడుస్తున్న, ఇది భారతీయులే నిర్వహిస్తున్న పోటీ కావడం మరో విశేషం. అయితే, అనేక సంవత్సరాలుగా నిర్వహిస్తున్న ఈ కార్యక్రమానికి ప్రపంచవ్యాప్తంగా ఉన్న భారతీయ కమ్యూనిటీ మద్దతు ఇస్తున్నందుకు వరల్డ్‌ వైడ్‌ పేజెంట్స్‌ వ్యవస్థాపకుడు, ఛైర్మన్‌ ధర్మాత్మ కృతజ్ఞతలు చెప్పారు. ఈ ఏడాది మూడు వేర్వేరు విభాగాల్లో నిర్వహించిన పోటీల్లో అమెరికాలోని 30 రాష్ట్రాల నుంచి  మొత్తంగా 74మంది పాల్గొన్నారు. వీరిలో మిస్‌ ఇండియా యూఎస్‌ఏ, మిసెస్‌ ఇండియా యూఎస్‌ఏ, మిస్‌ టీన్‌ ఇండియా యూఎస్‌ విభాగాల్లో నిర్వహించారు.  మిసెస్‌ ఇండియా యూఎస్‌ఏ కిరీటాన్ని వాషింగ్టన్‌కు చెందిన అక్షి జైన్‌, మిస్‌ టీన్‌ యూఎస్‌ఏ కిరీటాన్ని న్యూయార్క్‌కు చెందిన తన్వీ గ్రోవర్‌ సొంతం చేసుకున్నారు.

విద్యార్థికి ల్యాప్‌టాప్‌ అందించిన పొట్లూరి రవి



గుంటూరు జిల్లా గరికపాడు గ్రామానికి చెందిన ఇంజినీరింగ్‌ రెండో సంవత్సరం విద్యార్థి వినోద్‌ కుమార్‌కి పొట్లూరి రవి సహకారంతో ల్యాప్‌ టాప్‌ అందించారు. తానా ఫౌండేషన్‌ ఆదరణ కార్యక్రమంలో భాగంగా ప్రతిభావంతులైన విద్యార్థులకు సహాయం చేస్తున్నట్టు తానా అధ్యక్షుడు అంజయ్య చౌదరి, ఫౌండేషన్ ఛైర్మన్‌ రమణ యార్లగడ్డ, కోఆర్డినేటర్‌ రవి సామినేని తెలిపారు. ఇవాళ గరికపాడులో ఏర్పాటు చేసిన ఈ కార్యక్రమంలో సింగు కోటేశ్వరరావు, సాంబయ్య తదితరులు పాల్గొన్నారు. ఈ సందర్భంగా తానా ఫౌండేషన్ ప్రతినిధులకు విద్యార్థి వినోద్‌ కుమార్‌ కృతజ్ఞతలు తెలిపారు. 

టాంపా బే లో వేడుకగా జెండా ఆవిష్కరణ



అమెరికా:  ఆజాదీ కా అమృత్‌ మహోత్సవాలను అమెరికాలోనూ ఘనంగా నిర్వహిస్తున్నారు. ఉత్తర అమెరికా తెలుగు సంఘం (నాట్స్) టాంపా బే విభాగం, ఎఫ్‌ఐఏ సంయుక్తంగా జాతీయ జెండా ఆవిష్కరణ, జాతీయ గీతాలాపన కార్యక్రమాలను ఘనంగా చేపట్టారు. అనంతరం అమెరికా జాతీయ గీతాన్ని కూడా ఆలపించి ఇరు దేశాలపై తమకున్న ప్రేమాభిమానాలను చాటుకున్నారు. ఈ కార్యక్రమంలో టాంపా బే నాట్స్ విభాగం నాయకులు భాను ప్రకాశ్ ధూళిపాళ్ల, రాజేశ్ కాండ్రు, సుధీర్ మిక్కిలినేని, సురేశ్ బొజ్జ, బిందు సుధ, సుధాకర్ మున్నంగి, సుమంత్ రామినేని, ఎఫ్.ఐ.ఏ ప్రెసిడెంట్ జిగిషా దేశాయ్‌తోపాటు ఆమె కార్యనిర్వాహక బృందం, డాక్టర్ శేఖరం, మాధవి కొత్త, నాట్స్ ఛైర్‌పర్సన్‌ అరుణ గంటి, నాట్స్ ప్రెసిడెంట్ బాపయ్య (బాపు) చౌదరి, నాట్స్ మాజీ ఛైర్మన్ శ్రీనివాస్ గుత్తికొండ, నాట్స్ బోర్డు సభ్యులు శేఖరం కొత్త, నాట్స్ బోర్డు వైస్ ఛైర్మన్ ప్రశాంత్ పిన్నమనేని, శ్రీనివాస్ మల్లాది, రాజేశ్ నెట్టెం, భాను ప్రకాశ్ ధూళిపాళ్ల,  వైస్ ప్రెసిడెంట్ (ఫైనాన్స్ అండ్ మార్కెటింగ్), ప్రొగ్రామ్స్ నేషనల్ కో ఆర్డినేటర్ రాజేశ్ కాండ్రు, జాయింట్ ట్రెజరర్ సుధీర్ మిక్కిలినేని, టెంపాబే విభాగ సమన్వయకర్త ప్రసాద్ ఆరికట్ల, జాయింట్ కో ఆర్డినేటర్ సురేశ్ బొజ్జ, సెక్రటరీ రంజిత్ చాగంటి, సోషల్ మీడియా నేషనల్ కో ఆర్డినేటర్ వెంకట్ మంత్రి, మార్కెటింగ్ నేషనల్ కోఆర్డినేటర్ కృష్ణ నిమ్మగడ్డ తదితరులు పాల్గొన్నారు.





శ్రీ సాంస్కృతిక కళాసారథి ఆధ్వర్యంలో ‘శివ భక్తి గీతాలాపన



సింగపూర్‌: ‘శ్రీ సాంస్కృతిక కళాసారథి’ సింగపూర్ సంస్థ ఆధ్వర్యంలో మహాశివరాత్రి పర్వదిన సందర్భంగా ‘శివ భక్తి గీతాలాపన’ ప్రత్యేక కార్యక్రమాన్ని అంతర్జాల వేదికగా నిర్వహించారు. ఈ సందర్భంగా శ్రీ సాంస్కృతిక కళాసారథి వ్యవస్థాపక అధ్యక్షుడు రత్నకుమార్ కవుటూరు మాట్లాడుతూ ‘ఇటీవల శివైక్యం చెందిన ప్రముఖ నటి జమున, కళాతపస్వి కె.విశ్వనాథ్‌కి నివాళిగా ఈ కార్యక్రమాన్ని అంకితం చేస్తున్నాం. మా సంస్థ గతంలో చేసిన ఎన్నో కార్యక్రమాలకు అతిథిగా విచ్చేసి ఆప్యాయంగా ఆశీస్సులు అందించారు’ అని అన్నారు. అనంతరం సింగపూర్‌లో నివసించే గాయనీ గాయకులు శివ భక్తి కీర్తనలను మధురంగా ఆలపించారు. వాటిలో త్యాగరాజు, ముత్తుస్వామి దీక్షితార్, దయానంద సరస్వతి విరచిత కీర్తనలు, లలిత గీతాలు, కె.విశ్వనాథ్‌ దర్శకత్వం వహించిన ‘సాగర సంగమం’, ‘శంకరాభరణం’ జమున నటించిన నాగులచవితి చిత్రాల నుంచి పలు పాటలను ఎంపిక చేసి ఆలపించడం విశేషం.



ఇక ఆత్మీయ అతిథిగా వంశీ వ్యవస్థాపకులు శిరోమణి డా.వంశీ రామరాజు పాల్గొని శ్రీ సాంస్కృతిక కళాసారథి సంస్థ చేస్తున్న కార్యక్రమాలను అభినందించారు. వంశీ గౌరవాధ్యక్షురాలు అయిన జమున, కె.విశ్వనాథ్‌లతో తమకున్న ఆత్మీయ అనుబంధాన్ని గుర్తు చేసుకున్నారు. వారి పేర్లపై త్వరలో అవార్డులు స్థాపించి కళాకారులను ప్రోత్సహిస్తామని తెలియజేశారు.



రాధిక మంగిపూడి వ్యాఖ్యాతగా గాయనీ గాయకులుగా శైలజ చిలుకూరి, సౌభాగ్య లక్ష్మి తంగిరాల, శేషు కుమారి యడవల్లి, శేషశ్రీ వేదుల, రాధిక నడాదూర్, సౌమ్య ఆలూరు, శరజ అన్నదానం, అనంత్ బొమ్మకంటి, ఉషా గాయత్రి నిష్ఠల, పద్మజ వేదుల, కిరీటి దేశిరాజు తదితరులు వివిధ శివ భక్తి సంకీర్తనలను మధురంగా ఆలపించారు. రాధాకృష్ణ గణేశ్న సాంకేతిక సారథ్యంలో యూట్యూబ్, ఫేస్‌బుక్‌ ద్వారా ప్రపంచ వ్యాప్తంగా ప్రత్యక్ష ప్రసారం చేశారు. కార్యక్రమాన్ని క్రింది లింకు ద్వారా వీక్షించవచ్చు.





ఓ ప్రవాసుడా.. ప్రియ భారత పుత్రుడా..!!

కరోనా కాలంలో పేదలకు చేయూత

నేడు దినోత్సవం

మహబూబాబాద్‌, కాజీపేట, ఎంజీఎం ఆసుపత్రి, న్యూస్‌టుడే



ప్రవాసుడా.. మీ సేవ అజరామరం!

పుట్టినగడ్డపై కరోనా కరాళ నృత్యం.. ఖండాంతరాలు దాటిన నీకు కన్నీటి సముద్రమైంది.. అనాథలైన చిన్నారుల ఆర్తనాదాలు.. మీలో సేవా ఆర్తిని తట్టిలేపింది.. ఎర్రటి ఎండలో వలస కూలీ కాలి బొబ్బలతో నీ మనస్సు వెన్నయింది.. ఆకలితీరిన డొక్కల ఆశీర్వాదాలు.. నీకు చిన్ననాట అమ్మ పాడిన లాలిపాటైంది.. కష్టకాలంలో నీవు చూపిన జాలి కలకాలం నిలిచే ఉంటుంది.. వెన్నుచూపకుండా చేసిన సాయం చిరస్థాయిగా గుర్తుండిపోతుంది..

పేదలకై పరితపించే హృదయం ఉన్న వాడినే మహాత్ముడు అని నేను అంటాను. అది లోపిస్తే వాడు దురాత్ముడే - స్వామి వివేకానంద

ఉమ్మడి వరంగల్‌ జిల్లా నుంచి దాదాపు 25 వేల మంది వివిధ దేశాల్లో స్థిరపడ్డారు.

కొవిడ్‌ కాలంలో పేద కుటుంబాలకు అండగా ఉంటూ జన్మభూమి రుణం తీర్చుకుంటున్నారు ఉమ్మడి వరంగల్‌ జిల్లాకు చెందిన ప్రవాస భారతీయులు. తమ బంధువులు, స్నేహితులు, స్వచ్ఛంద సంస్థల ద్వారా ఇతోధికంగా సేవలందించారు. ఈ సేవా పరంపరను ఇప్పటికీ కొనసాగిస్తున్నారు. తాము రాలేకపోయినా.. తమ సేవలు పేదలకు అందాలనే సంతృప్తితో అనేక కార్యక్రమాల్లో పాలు పంచుకుంటూ ఆదర్శంగా నిలుస్తున్నారు. 



సి-ఆర్మ్‌ యంత్రాన్ని అందజేస్తున్న ప్రవాసభారతీయ వైద్యుల బృందం సభ్యుడు, 

కాళోజీ ఆరోగ్య విశ్వవిద్యాలయం రిజిస్ట్రార్‌ డాక్టర్‌ దేవులపల్లి ప్రవీణ్‌కుమార్‌ 

కేఎంసీ డాల్విన్స్‌ బ్యాచ్‌ దొడ్డ సాయం

వరంగల్‌ కాకతీయ మెడికల్‌ కాలేజీ 1986 డాల్పిన్స్‌ బ్యాచ్‌కు చెందిన వైద్యవిద్యార్థులు ఉమామహేశ్వర్‌, వాసవి, రాజేశ్‌, పోని, మంజుశ్రీ, గౌతిమి అనుపమ, అన్నపూర్ణ, నవీన, వాణిశ్రీ, విశ్వజ్యోతి, పద్మజారెడ్డి, అనుపమ, విశాల్‌ ఆద్మ, వినోద్‌మిర్యాల, వేణుపల్లా, పంంజిత్‌సింగ్‌చావ్లా, శ్రీనివాసన్‌, అజిత్‌చల్లా, సుజాత, పద్మజ. ప్రస్తుతం వీరంతా వివిధ హోదాల్లో అమెరికాలో వైద్యవృత్తిలో ఉన్నారు. తాము చదువుకున్న ఎంజీఎం ఆసుపత్రికి దో ఒకటి చేయాలనున్నారు. తమ బ్యాచ్‌మెటు ఒకరు కాళోజీ ఆరోగ్య విశ్వవిద్యాలయం రిజిస్ట్రార్‌గా కొనసాగుతున్న డాక్టర్‌ దేవులపల్లి ప్రవీణ్‌కుమార్‌ ద్వారా గతేడాది కొవిడ్‌ సమయంలో ఎంజీఎం ఆసుపత్రికి వైద్యపరికరాలు అందించారు. రెండోదశ కొవిడ్‌లో కలెక్టర్‌ రాజీవ్‌గాంధీ హనుమంతు, మంత్రి ఎర్రబెల్లి చేతుల మీదుగా ఎంజీఎం ఆసుపత్రికి రూ.22 లక్షల విలువైన పది బైపాప్‌ యంత్రాలు, 50 బిపాప్‌ మాస్కులు, 123 ఆక్సిజన్‌ ఫ్లోమీటర్లు, 10మల్టీ ఛానల్స్‌ మానిటర్లు, 350పీీపీీఈ కిట్లు, చేతితొడుగులు, ఎన్‌-95 మాస్కులు అందించారు. 

* గతేడాది ఎంజీఎం ఆసుపత్రి ఆర్థో విభాగానికి 25 లక్షల విలువైన సి-ఆర్మ్‌ యంత్రాన్ని ప్రవాస వైద్యులు అందించిన సాయంతో డాక్టర్‌ ప్రవీణ్‌కుమార్‌ అందించారు. 

దత్తత తీసుకొని వైద్యసేవలందిస్తూ

వరంగల్‌ కాకతీయ మెడికల్‌ కాలేజీలో చదువుకొని ప్రస్తుతం అమెరికాలో స్థిరపడిన నర్సంపేటకు చెందిన డాక్టర్‌ సురేశ్‌రెడ్డి తన కన్నఊరున మరవలేదు. అమెరికన్‌ అసోసియేషన్‌ ఆఫ్‌ ఫిజిషియన్స్‌ ఆఫ్‌ ఇండియన్‌ ఆరిజిన్‌(ఏఏపీఐ) ద్వారా అందులో ఉన్న తెలంగాణలోని సుమారు 15 మంది వైద్యులతో దేశంలోని పేదలకు ఉచిత వైద్యం అందించాలని నిర్ణయించారు. గ్లోబల్‌ టెలిక్లినిక్స్‌తో కలిసి ఆంధ్రప్రదేశ్‌, తెలంగాణ, గుజరాత్‌, కర్ణాటక, తమిళనాడు రాష్ట్రాల్లోని గ్రామాలను దత్తత తీసుకొని వైద్యసేవలను అందిస్తున్నారు. ఇప్పటి వరకు 5 రాష్ట్రాల్లోని 75 గ్రామాల్లో 15వేల మందికి వైద్యపరీక్షలు చేసి ఉచితంగా మందులు అందించారు. అందులో భాగంగా తెలంగాణలోని 15గ్రామాల్లో ఈసేవలను అందిస్తున్నారు. డాక్టర్‌ సురేశ్‌రెడ్డి తన స్వగ్రామమైన నర్సంపేటను దత్తత తీసుకొని క్లినిక్‌లు నిర్వహించి ప్రజలకు ఉచిత వైద్యసేవలను అందిస్తున్నారు. 

ఏ దేశమేగిన, ఎందుకాలిడినా..

ఏ పీఠమెక్కినా, ఎవ్వరేమనిన..

పొగడరా ! నీ తల్లి భూమి భారతిని

నిలుపరా ! నీ జాతి నిండు గౌరవము.



అనుపమ గొట్టిమూకల

రూ.37 కోట్ల విరాళాలు 

హనుమకొండకు చెందిన అనుపమ గొట్టిమూకల చిల్డ్రన్స్‌ హాస్పిటల్‌ ఆఫ్‌ శాన్‌ ఆంటారియోలో మత్తు వైద్యురాలిగా పని చేస్తున్నారు. అమెరికాలోని వైద్య సంఘం అమెరికన్‌ అసోసియేషన్‌ ఆఫ్‌ ఫిజీషియన్స్‌ ఆఫ్‌ ఇండియన్‌ (ఆపీ) అధ్యక్షురాలిగా నియమితులయ్యారు. వరంగల్‌ ఎంజీఎంతో పాటు తెలంగాణలోని పలు ఆసుపత్రులకు రూ.37 కోట్ల విరాళాలు అందించారు. 2,270 ఆక్సిజన్‌ కాన్సన్‌ట్రేటర్లు, వంద వరకు వెంటిలేటర్లు, ఆక్సిజన్‌ ఫ్లో మీటర్లు ఇతర వైద్య పరికరాలు వితరణ చేశారు. 400 మంది ఆపీ వైద్యులతో భారతదేశంలోని రోగులకు టెలీ హెల్త్‌ సేవలు అందించారు. 

జిల్లా ఆసుపత్రికి రూ.20.86 లక్షల వైద్య పరికరాలు..

 

మహబూబాబాద్‌ జిల్లా ఆసుపత్రిలోని కొవిడ్‌ విభాగంలో అదనపు మంచాల ఏర్పాటుకు ఆస్ట్రేలియాలో ఉంటున్న ప్రేమ్‌చంద్ర, పూర్ణిమామీనన్‌ రూ.20.86 లక్షలను సమకూర్చారు. విశ్రాంత ఐఏఎస్‌ అధికారి తేజావత్‌ రాంచంద్రూనాయక్‌ ప్రోత్సాహంతో 40 మంచాలు, 40 ఐవీ సెట్స్‌, 35 మల్టీ పారామానిటర్స్‌ మరికొన్ని పరికరాల ఆసుపత్రికి అందజేశారు.

 

మానుకోట ఎన్నారైల అసోసియేషన్‌తో సేవలు..

జిల్లాలోని వివిధ ప్రాంతాలకు చెందిన 30 మంది ప్రవాసభారతీయులు ‘మానుకోట ఎన్నారైల అసోసియేషన్‌’గా ఏర్పాటయ్యారు. ‘నిర్మాణ్‌’ సంస్థ ద్వారా రూ.20 లక్షల విరాళాల జిల్లా ఆసుప్రతిలో మహిళల విభాగంలో పది పడకలతో ఐసీయూ కేంద్రం ఏర్పాటు చేశారు. వెంటిలేటర్లు, పల్స్‌ ఆక్సోమీటర్లు, పేరా మానిటర్‌ సెక్షన్‌ ఆపరేటర్లు, సిలిండర్లు, ఇన్‌ఫ్యూజియన్‌ పంప్స్‌, సీలింగ్‌ ఫ్యాన్లు ఏర్పాటు చేశారు. వీరికి పట్టణ సమీప గ్రామానికి చెందిన తిరుపతిరెడ్డి ఎర్రంరెడ్డి, శ్రీని వెన్నం, శ్రీనివాసరెడ్డి రామసహాయం సహకారమందించారు.

గూడూరు సీహెచ్‌సీలో 10 పడకలతో..

ఏజెన్సీ గిరిజనులకు ఆధునిక వైద్య సేవలు అందించేందుకు వెంకీ హరినారాయణ్‌ అనే ప్రవాస భారతీయుడు సొంతంగా రూ.30 లక్షలతో పది పడకల ఐసీయూ విభాగాన్ని అందుబాటులోకి తెచ్చారు. ఆ మంచాలకు పల్స్‌ ఆక్సోమీటర్లు ఏర్పాటు చేశారు



వలసకూలీలకు నిత్యావసరాలు అందిస్తున్న మండువ సంతోష్‌

60 మంది స్నేహితులతో కలిసి..

వరంగల్‌ నగరంలోని సులక్ష్య సేవా సమితి నిర్వాహకుడు మండువ సంతోష్‌ 60 మంది ప్రవాస స్నేహితులతో ఇప్పటివరు సుమారు 2000 మంది కుటుంబాలకు నిత్యావసరాలు, 1500 మంది ఫ్రంట్‌లైన్‌ వారియర్స్‌కు సేఫ్‌ ఎనర్జీ కిట్స్‌, 3000 మంది వలస కార్మికులకు కొవిడ్‌ కిట్‌లు, రైళ్లలో ప్రయాణం చేసే శ్రామిక వర్గాలకు అవసరమైన ఆహారం కల్పించారు. రోడ్డు, రైలు పట్టాల వెంబడి నడిచి వచ్చే 250 మంది వలస కార్మికులకు రవాణా సౌకర్యం కల్పించి వాళ్ల రాష్ట్రం చేర్చారు. ప్రవాస భారతీయుల సహకారంతోనే ఈ సేవ చేయగలిగానని ఆ ఘనత వారికే దక్కుతుందని మండువ వివరించారు.

 

 

CJI: మట్టి వాసన మర్చిపోవద్దు

 ప్రతి ఇంటిలో పెద్దబాలశిక్ష పుస్తకం ఉండాలి

దిల్లీలో నా బంగ్లాపై తెలుగులో నామఫలకం తగదన్నారు

అయినా నేను దానిని తొలగించలేదు

వాషింగ్టన్‌లో సీజేఐ జస్టిస్‌ ఎన్‌.వి.రమణ వెల్లడి



ఈనాడు, దిల్లీ: తెలుగువారు వృత్తి-ప్రవృత్తుల రీత్యా ప్రపంచంలో ఏ దేశానికి వెళ్లినా మూలాలను, మట్టి వాసనను, మాతృ భాషను, సంస్కృతి-సంప్రదాయాలను విడనాడవద్దని భారత ప్రధాన న్యాయమూర్తి (సీజేఐ) జస్టిస్‌ ఎన్‌.వి.రమణ కోరారు. ‘గ్రామీణ ప్రాంతాల నుంచి అనేక కష్టనష్టాలు ఎదుర్కొని మీరు ఇక్కడకు వచ్చారు. ఆస్తులు అమ్మి మిమ్మల్ని చదివించిన తల్లిదండ్రులను గుర్తుకు తెచ్చుకోండి. మట్టి వాసన మర్చిపోకండి. మీ బంధుమిత్రులు, చదువు నేర్పిన గురువులను తప్పనిసరిగా ఏడాదికి ఒకసారో, రెండుసార్లో కలిసి మాట్లాడండి. ఫోన్లో మాట్లాడడం కంటే స్వయంగా వెళ్లి పలకరిస్తే వచ్చే అనుభూతి వేరు’ అని ఆయన చెప్పారు. అమెరికా పర్యటనలో ఉన్న ఆయన వాషింగ్టన్‌ డీసీలో ప్రవాస భారతీయులు ఏర్పాటు చేసిన ‘‘మీట్‌ అండ్‌ గ్రీట్‌’’లో పాల్గొని మాట్లాడారు.



వారు వద్దన్నా నేను వినలేదు

తెలుగు వాళ్లంతా పరస్పరం తెలుగులోనే మాట్లాడుకోవాలి. బిడ్డలకు మాతృభాష ప్రథమ భాషగా విద్యాబోధన సాగాలి. తెలుగులో ఉత్తరాలు రాసే సంప్రదాయాన్ని కొనసాగించండి. తెలుగులో మాట్లాడడానికి సిగ్గుపడకండి. నేను తెలుగు వాడిని, ఆంధ్రవాడిని, నా మాతృభాష తెలుగు అని సగర్వంగా చెప్పే పరిస్థితి తెచ్చుకోవాలి. అది అసాధ్యమైన విషయం కాదు. నేనో ఉదాహరణ చెబుతా. సుప్రీంకోర్టుకు న్యాయమూర్తులుగా మాకు బంగ్లాలు ఇస్తారు. ఇంటి ముందు నామ ఫలకాలు హిందీలో పెడతారు. అడిగితే ఇంగ్లిషులో పెడతారు. నేను తెలుగులో పెట్టమని అడిగా. అవి లేవన్నారు. ఓ కాంగ్రెస్‌ మంత్రికి విషయం తెలిసి తెలుగులో ఓ బోర్డు రాయించి పంపించారు. నూతలపాటి వెంకటరమణ, సుప్రీంకోర్టు న్యాయమూర్తి అని తెలుగులో ఉంది. సుప్రీంకోర్టులో సీనియర్‌ న్యాయమూర్తి ఒకరు ఒకరోజు మా ఇంటికి వచ్చారు. రాజధానిలో తెలుగులో నామ ఫలకం ఉండడం మంచిది కాదు, తీసివేయమని చెప్పారు. సుప్రీంకోర్టు చీఫ్‌ జస్టిస్‌ కావాలంటే ఇలా చేయడం మంచిది కాదు, ఓ పెద్దవాడిగా సలహా ఇస్తున్నా అని అన్నారు. మాతృభాషలో పేరు పెట్టుకున్నంత మాత్రాన నాకు చీఫ్‌ జస్టిస్‌ పదవి రాదంటే దానికి నేను సిద్ధపడే ఉన్నాను. ఆ విషయంలో నేను ఏమాత్రం రాజీపడను. తెలుగు భాషలోనే నా పేరు ఉండాలని చెప్పాను. సీజేఐ అయ్యాక కూడా నా నివాసం గేట్ల ముందు ఇంగ్లిషుతో పాటు తెలుగులో నా పేరు ఉంటుంది. మన సంస్కృతిని, మన భాషను మర్చిపోతే మన జాతి అంతరించిపోతుంది. ఆ పరిస్థితి ఉండకూడదు.

ఐక్యత, శాంతితోనే అభివృద్ధి..

ఈ పాఠశాల ప్రాంగణంలోకి ప్రవేశించగానే ఇది ప్రభుత్వ పాఠశాలా.. ప్రైవేటు పాఠశాలా అని అడిగాను. ప్రభుత్వ పాఠశాల అన్నారు. చాలా సంతోషించాను. నేను చదుకునే రోజుల్లోని పాఠశాలలు గుర్తుకు వచ్చాయి. ఇంత చక్కని వాతావరణం ఇక్కడ పాఠశాలల్లో ఉంది. మన దేశంలోని ప్రభుత్వ పాఠశాలల్లో కూడా ఇంత చక్కని వాతావరణం ఉంటే ఎంత బాగుంటుందనే ఆలోచన వచ్చింది. అమెరికా బాగా అభివృద్ధి చెందడానికి కారణం ఈ సమాజం ప్రపంచవ్యాప్తంగా ఉన్న అన్ని తరగతులు, అన్ని దేశాలు, వర్గాల ప్రజలను రెండు చేతులు చాచి హృదయానికి హత్తుకోవడమే. ఇతర భాషా సంస్కృతులను గౌరవించాలి. మనం వేమన, సుమతీ శతకాలను మర్చిపోయాం. ఆ శతక సాహిత్యాన్ని ముద్రించి లేదా ఆన్‌లైన్‌లో డౌన్‌లోడ్‌ చేయించి పిల్లలతో చదివించండి. ప్రతి ఇంట్లో పెద్ద బాలశిక్ష ఉండాలి. అందులో భాష, సంస్కృతికి సంబంధించిన విషయాలు ఎన్నో ఉంటాయి. పిల్లలకు ఇంగ్లిషు కథలతో పాటు తెలుగు కథలు చెప్పడం మంచిది. పిల్లలకు మాతృమూర్తి మీద ఎలా గౌరవం ఉంటుందో మనకు మాతృభాషపై అలాంటి గౌరవం ఉండాలి. బిడ్డకు తల్లి ఏరకమైన ప్రేమ అందిస్తుందో అలానే మనం భాష, సంస్కృతికి గౌరవం ఇవ్వాలి. మన ఇంట్లో, ప్రత్యేకించి అమెరికాలో పిల్లలు తెలుగులో మాట్లాడేటప్పుడు అనేక తప్పులు చేస్తున్నారు. వాళ్లను హేళన చేస్తే ఏనాడూ ఆ భాష మాట్లాడరు. తప్పును సరిదిద్దాలి తప్ప ఎగతాళి చేయకూడదు’’ అని జస్టిస్‌ రమణ చెప్పారు.

‘తేనెసోకనో తియ్యని గుడి
పచ్చదనం చూడ కళ్లలో వెలుగు దివ్యకాంతి
త్యాగరాజ కీర్తన చెవులకింపైన రీతి
సంపెంగలు చూడ నాసిక పొందే
మధురానుభూతి
ఇది మన మాతృభాష తెలుగు ఖ్యాతి’ అంటూ తన ప్రసంగాన్ని సీజేఐ ముగించారు.

స్వేచ్ఛ, స్వాతంత్య్రాలను పరిరక్షించుకోవాలి

ఫిలడెల్ఫియాలోని చారిత్రక ‘ఇండిపెండెన్స్‌ హాల్‌’ను సందర్శించిన తర్వాత సీజేఐ జస్టిస్‌ రమణ మాట్లాడుతూ- స్వేచ్ఛ, స్వాతంత్య్రం, ప్రజాస్వామ్యాలను కాపాడుకునేందుకు ప్రపంచవ్యాప్తంగా ప్రజలంతా అవిశ్రాంతంగా పనిచేయాల్సిన అవసరం ఉందన్నారు. ఈ పవిత్ర స్థలం నుంచి ఉద్భవించిన విలువలు ప్రజాస్వామ్య దేశాలన్నింటికీ స్ఫూర్తిని ఇచ్చాయని చెప్పారు. అవి ఈ నాటికీ ప్రపంచవ్యాప్తంగా ప్రతిధ్వనిస్తున్నాయన్నారు.

తెలుగుకు విదేశాల్లో గుర్తింపు సంతోషకరం

‘‘తెలుగు జాతి గొప్పదనాన్ని, తెలుగు ఘనతను ప్రపంచానికి చాటిచెప్పిన ఎన్టీఆర్‌ వాక్చాతుర్యానికి, ఘంటశాల గాత్రానికి, వారి ఉచ్చారణకు ముగ్ధులమైన మా తరంవాళ్లం తెలుగు భాషపై పట్టు సంపాదించుకోగలిగాం. పున్నమి వెన్నెల, తియ్యని తేనె, కోయిల కిలకిలారావాలు, మంచిగంధపు పొడి, మల్లెపూల పరిమళం, గులాబీ రేకుల మార్దవం, వేసవి సాయంకాలపు వానజల్లు, చల్లని గాలి, కృష్ణశాస్త్రి కవిత్వం ఇలా సృష్టిలో హాయిగొలిపే అన్నింటిని రంగరించిందే తెలుగు భాష అని ఒక కవి అన్నారు. అలాంటి తెలుగు బలపడే విధంగా, గొప్ప అంతర్జాతీయ భాషగా గుర్తింపు తెచ్చేలా మనం కృషి చేయాల్సి ఉంది. తెలుగు బిడ్డలుగా పుట్టడం అదృష్టంగా భావించాలి. తెలుగు భాషకు వేరే దేశాల్లో ఎక్కువ గుర్తింపు రావడం సంతోషకరం. మీ పిల్లలకు ఎలా తెలుగు భాష, సంస్కృతులు నేర్పుతున్నారో మీరు పుట్టిన ప్రాంతాల్లో తెలుగు పాఠశాలల బాగుకు ఒక సంస్థలా ఏర్పడి కృషి చేయాలి. 

US: అమెరికా వెళ్లాలంటే.. ఏమేం చేయాలి?

ఆంక్షలు ఎత్తేసిన నేపథ్యంలో ప్రయాణికులకు సూచనలు



వాషింగ్టన్‌: కొవిడ్‌ కారణంగా అగ్రరాజ్యం గత ఏడాదిన్నరగా అంతర్జాతీయ ప్రయాణికులపై విధించిన నిబంధనల్ని ఎత్తేసింది. ప్రపంచ ఆరోగ్య సంస్థ (డబ్ల్యూహెచ్‌వో) ఆమోదం పొందిన టీకాలు వేసుకున్న ప్రయాణికుల రాకపోకల్ని సోమవారం నుంచి అనుమతిస్తున్నట్టు ప్రకటించింది. దీంతో భారత్‌ సహా బ్రెజిల్, చైనా, దక్షిణాఫ్రికా, బ్రిటన్, ఇతర ఐరోపా దేశాల నుంచి అక్కడికి రాకపోకలు పెరగనున్నాయి. అలాగే అగ్రరాజ్యం తన భౌగోళిక సరిహద్దులను పూర్తిస్థాయిలో తెరుస్తుండటంతో పొరుగు దేశాలైన కెనడా, మెక్సికోల నుంచి రోడ్డు రవాణా సైతం ఊపందుకోనుంది. ఈ నేపథ్యంలో ప్రయాణికులకు వ్యక్తమయ్యే కొన్ని సందేహాలు.. వాటికి సమాధానాలివి..

ఇప్పుడెందుకు నిబంధనలు తొలగించారు?

కొవిడ్‌-19 వ్యాప్తికి అడ్డుకట్ట వేస్తూనే.. సాధారణ ప్రయాణాలను పునరుద్ధరించడం లక్ష్యమని అమెరికా చెబుతోంది. ఇప్పటికే ఐరోపా దేశాలు అంతర్జాతీయ ప్రయాణాలపై విధించిన నిషేధాలను ఎత్తేశాయి. అమెరికన్లను గత కొన్ని నెలలుగా తమ భూభాగంలోకి అనుమతిస్తున్నాయి. అలాగే అమెరికా కూడా తన విధానాలు మార్చుకోవాలని ఆయా దేశాలన్నీ ఒత్తిడి చేశాయి.

వెళ్లేందుకు ఏ అర్హతలు ఉండాలి?

అమెరికా వెళ్లే విమానం ఎక్కేముందే విదేశీ పౌరులకు వ్యాక్సినేషన్‌ పూర్తయి ఉండాలి. ప్రయాణానికి ముందు 72 గంటల్లోపు చేయించుకున్న కొవిడ్‌ పరీక్ష ‘నెగెటివ్‌’ రిపోర్టును చూపించాల్సి ఉంటుంది.

ప్రతిఒక్కరూ టీకాలు వేసుకొని ఉండాల్సిందేనా?

అవును.. అయితే కొన్ని మినహాయింపులున్నాయి. 18 ఏళ్ల లోపు వారు టీకాలు తీసుకొని ఉండాల్సిన అవసరం లేదు. అయితే వీరు కూడా కొవిడ్‌ పరీక్ష చేసుకోవాలి. రెండేళ్లు, అంతకంటే చిన్న పిల్లలకు పరీక్ష అవసరం లేదు.

టీకా వేయించుకోని పెద్దల పరిస్థితి ఏమిటి?

ప్రపంచంలో దాదాపు సగం దేశాల్లో టీకా కొరత నేటికీ తీవ్రంగానే ఉంది. దీన్ని దృష్టిలో ఉంచుకుని బైడెన్‌ ప్రభుత్వం కొన్ని వెసులుబాట్లు ఇస్తోంది. జనాభాలో 10% కంటే తక్కువ వ్యాక్సినేషన్‌ జరిగిన 50 దేశాల జాబితా రూపొందించింది. ఆయా దేశాల నుంచి వచ్చే ప్రయాణికులు ముందుగానే అనుమతి తీసుకోవాలి. అలాంటి వారిలో అత్యవసర వైద్యం, మానవీయ కోణంలో అవసరం ఉన్నవారినే అనుమతిస్తారు.

వచ్చేవారు అమెరికన్లు అయితే ఏం చేయాలి?

టీకా వేయించుకోని అమెరికన్లు ప్రయాణానికి ముందు ఒక రోజు వ్యవధిలో చేయించిన కొవిడ్‌ పరీక్ష నెగెటివ్‌ రిపోర్టు చూపించాలి. టీకా వేసుకొన్న అమెరికన్లు అయితే ప్రయాణానికి ముందు మూడు రోజుల్లోపు చేయించిన పరీక్ష రిపోర్టు చూపాలి. (అమెరికాలో అంతర్గతంగా తిరిగే విమాన ప్రయాణాలకు ఇది వర్తించదు)

ఈ టీకా నియమాలన్నీ ఎవరు అమలు చేస్తారు?

విమానయాన సంస్థలే.. ప్రయాణికుల ధ్రువీకరణ పత్రాలన్నీ పరిశీలించాకే ప్రయాణాలకు అనుమతించాలి. నిబంధనలు ఉల్లంఘించే సంస్థలకు 35 వేల డాలర్ల వరకు జరిమానా విధిస్తారు. అమెరికా సెంటర్‌ ఫర్‌ డిసీజ్‌ కంట్రోల్‌ అండ్‌ ప్రివెన్షన్‌ (సీడీసీ) ఉద్యోగులు ప్రయాణికుల్ని తనిఖీ చేస్తారు కూడా.

మెక్సికో, కెనడాల నుంచి రోడ్డు మార్గంలో లేదా ఓడలో అమెరికా వెళ్లాలనుకుంటే..?

రోడ్డు/జల మార్గంలో వచ్చినా.. టీకా వేసుకునే ఉండాలి. అందుకు తగిన ఆధారాన్ని సరిహద్దు రక్షణ సిబ్బంది, కస్టమ్స్‌ అధికారులకు చూపాలి. పిల్లలకు మినహాయింపు ఉంటుంది.

ఏ టీకాలు వేసుకుని ఉండాలి?

ముందే చెప్పినట్టు డబ్ల్యూహెచ్‌వో అనుమతి పొందిన టీకాలు ఏవి వేసుకున్నా సరిపోతుంది. అమెరికా టీకాలైన ఫైజర్, మోడెర్నా, జాన్సన్‌లతో పాటు లండన్‌ తయారీ అస్ట్రాజెనెకా, చైనా తయారీ సినోవాక్, భారత్‌లో తయారయ్యే కొవాగ్జిన్‌లలో ఏది తీసుకున్నా సరిపోతుంది. అయతే రష్యా తయారుచేసిన ‘స్పుత్నిక్‌ వి’ టీకాకు మాత్రం డబ్ల్యూహెచ్‌వో ఆమోదం ఇంకా రాలేదు.

ఎవరెవరి ప్రయాణాలకు ఇబ్బందులు ఉండొచ్చు?

అంతర్జాతీయ ప్రయాణాలను పునరుద్ధరిస్తున్నందున.. ఇదివరకే సాంకేతికంగా అమెరికా వచ్చేందుకు అనుమతి పొందిన వారిలో ఎవరైనా టీకా వేసుకోనివారుంటే ఇప్పుడు వారి పేర్లు బ్లాక్‌ అవుతాయి. అదీగాక సాధారణ ప్రయాణాలకు వీలుగా వీసాలు జారీ చేయడంలో విపరీతమైన ఆలస్యం జరగొచ్చు. అలాగే ఇతర దేశాల నుంచి వ్యాపారం, పర్యాటకం కోసం అమెరికా వెళ్లే వారికీ ఇబ్బందులు తలెత్తవచ్చు. 

Joe Biden: బైడెన్‌ పాలక వర్గంలో మరో భారతీయ అమెరికన్‌



వాషింగ్టన్‌: అమెరికా అధ్యక్షుడు బైడెన్ పరిపాలన యంత్రాంగంలో మరో భారతీయ అమెరికన్‌కు స్థానం లభించింది. అంతర్జాతీయ మత స్పేచ్ఛ సంస్థకు అమెరికా రాయబారిగా భారతీయ మూలాలున్న వ్యక్తిని బైడెన్ నామినేట్  చేశారు. ఇండో అమెరికన్ అయిన రషీద్ హుస్సేన్‌ను నామినేట్ చేసినట్లు శ్వేతసౌథం వెల్లడించింది. ప్రస్తుతం హుస్సేన్ అమెరికా జాతీయ భద్రతా మండలిలో ఓ విభాగానికి డైరెక్టర్‌గా విధులు నిర్వర్తిస్తున్నారు. కాగా అగ్రరాజ్య చరిత్రలో అంతర్జాతీయ మత స్వేచ్ఛ సంస్థకు నామినేట్ అయిన మొదటి ముస్లిం వ్యక్తి హుస్సేన్ అని వైట్ హౌస్ వర్గాలు తెలిపాయి. బైడెన్ ప్రభుత్వం అన్ని మతాల వారి విశ్వాసాలకు తగిన ప్రాధాన్యం ఇస్తుందనడానికి ఇదే నిదర్శనమని వైట్‌ హౌస్‌ పేర్కొంది. 

Batukamma: హాంగ్‌కాంగ్‌లో వైభవంగా బతుకమ్మ సంబురాలు



హాంగ్‌కాంగ్‌: ఆశ్వయుజ శుద్ధ పాడ్యమి నుండి తొమ్మిది రోజుల పాటు నిర్వహించే శరన్నవరాత్రులు, బతుకమ్మ పండుగను హాంగ్‌కాంగ్‌లో ఘనంగా నిర్వహించారు. సద్దుల బతుకమ్మ రోజున ‘ది హాంగ్ కాంగ్ తెలుగు సమాఖ్య’ ఆడపడుచులంతా, కరోనా నిబంధనలను పాటిస్తూ ఉత్సహాంగా ఆడిపారని సమాఖ్య వ్యవస్థాపక అధ్యక్షురాలు జయపీసపాటి తెలిపారు. సమాఖ్య మహిళా విభాగం "సఖియా" సంయుక్త కార్యదర్శి కొండ నాగ మాధురి, అశ్విని రెడ్డి, సాంస్కృతిక కార్యదర్శి రమాదేవి సారంగా, హర్షిణీ పచ్ఛంటి అద్భుతంగా కార్యక్రమాన్ని అద్భుతంగా నిర్వహించారు. ప్రపంచ వ్యాప్తంగా ఉన్న తెలుగువారందరికీ బతుకమ్మ, విజయదశమి పండుగ శుభాకాంక్షలు తెలిపారు.



శరన్నవరాత్రుల్లో  ఉదయం, సాయంత్రం లలిత పారాయణం చేశారు. దీనికోసం ప్రత్యేకంగా హాంగ్‌కాంగ్‌ లాంటావా ద్వీపంలోని తుంగచుక్‌ వాసులు ‘లలిత సహస్రనామం చాంటింగ్‌ గ్రూప్‌’ ప్రారంభించారు. ఈ నవరాత్రుల్లో అమ్మవారు ఏ రోజు ఏ రూపంలో దర్శనమిస్తారు? ఏ రంగు అమ్మవారికి ఇష్టం? ఎలాంటి నైవేద్యం పెట్టాలి తదితర వివరాలతో ఒక పట్టికను తయారు చేశారు. ఆ ప్రకారంగా వారు ప్రతి ఇంటా ఘనంగా అమ్మవారిని అందంగా అలంకరించి, మనసారా కొలిచి, అమ్మకు ప్రీతికరమైన నైవేద్యాలు సమర్పించారు. పారాయణానికి వచ్చిన వారు తమ శక్తి కొలది ఒక డొనేషన్ బాక్స్‌లో వేస్తారు. నవరాత్రులు పూర్తయ్యాక ఆ డబ్బులని భారత్‌లోని దక్షిణ రాష్ట్రాలలోని ఏవైనా ఒకట్రెండు వృద్ధాశ్రమాలకు, అనాథ పిల్లలకి విరాళంగా ఇస్తారు. ఈ గ్రూప్‌ను ప్రారంభించిన సంధ్య గోపాల్ మాట్లాడుతూ ఇలా తామంతా మానవ సేవ చేస్తున్నందుకు ఎంతో తృప్తిగా ఉందన్నారు.





విదేశాలకు వెళ్తున్నారా?

విదేశాలకు వెళ్లి చదువుకోవాలని చాలామంది విద్యార్థులు కోరుకుంటారు. ఆ కల నెరివేరినప్పుడు సంతోషంతోపాటు కాస్త బెరుకుగా కూడా ఉంటుంది. అక్కడ ఎలా ఉంటుందో, ఎక్కడ ఉండాలో, ఎలాంటి స్నేహితులు దొరుకుతారో అనే రకరకాలైన ఆలోచనల్లో మునిగిపోతారు. వసతి, భోజనానికి అలవాటుపడటం మరో సమస్య. అయితే అంతగా భయపడాల్సిన పనేమీ లేదు. ముందుగానే అన్ని ఏర్పాట్లు  జాగ్రత్తగా చేసుకుంటే విదేశీ ప్రయాణం సాఫీగా సాగిపోతుంది!



భారత విద్యార్థులు విదేశీ విద్య అనగానే మొదటగా ఎంచుకునేది అమెరికానే! ఆ తర్వాత యూకే, కెనడా, ఐర్లాండ్‌, న్యూజిలాండ్‌, ఆస్ట్రేలియా, జర్మనీ, సింగపూర్‌ వంటి దేశాలకు వెళ్తున్నారు. వీటిలో ఇంగ్లిష్‌ తెలిసినవారు సులువుగా నెగ్గుకు   రావచ్చు. ఈ దేశాలన్నీ ‘ఫ్రెండ్లీ ఇమిగ్రేషన్‌’ నిబంధనలతో విద్యార్థులకు ఆత్మీయ స్వాగతం పలికేవే. అవకాశాన్ని బట్టి దేశాన్ని ఎంచుకోవచ్చు. వీసా, పాస్‌పోర్ట్‌, ఇతర పేపర్‌ వర్క్‌ అంతా జాగ్రత్తగా చేసుకోవాలి.

* బ్యాంకు ఖాతాను సరిగ్గా నిర్వహించడం మరో ప్రధానమైన అంశం. బ్యాంకులు ఇంటర్నేషనల్‌ ఛార్జెస్‌ పేరుతో అదనపు రుసుములు వసూలు చేస్తాయి. వాటి గురించి తెలుసుకోవాలి. అలాగే వెళ్తోన్న దేశానికి సంబంధించి... డబ్బు మారకపు విలువ, వినియోగించే విధానం గురించి కనీస అవగాహన తప్పనిసరి.

* వెళ్లాల్సిన కాలేజీ/యూనివర్సిటీల అత్యవసర నంబర్లు దగ్గర ఉంచుకోవాలి. ఎయిర్‌పోర్టులో ఏదైనా సమస్య తలెత్తినా, అక్కడ దిగాక దారి తెలీక ఇబ్బంది పడినా వెంటనే కాల్‌ చేసి సాయం పొందేలా తగిన జాగ్రత్త తీసుకోవాలి. ఫోన్‌లోనే కాకుండా కాగితంపై రాసుకుని సామాన్లలో ఉంచడం మంచిది.

* ఫోన్‌ ప్లాన్‌ను సరిచూసుకోవడం ముఖ్యం. ప్రస్తుతం వాడుతున్న నెట్‌వర్క్‌లో అంతర్జాతీయ ప్లాన్లు అందుబాటులో ఉన్నాయా, ఉంటే ధర ఎలా ఉందనేది గమనించాలి. మనకు సరిపోకపోతే ముందే ప్రత్యామ్నాయ ఏర్పాట్లు చేసుకోవడం వల్ల ఇబ్బంది పడకుండా ఉంటాం.

* ఫలానా దేశం అని నిర్ణయించుకున్నాక అక్కడి వాతావరణ పరిస్థితుల గురించి తెలుసుకోవాలి. దానికి తగిన విధంగా దుస్తులు సర్దుకోవాలి. ముఖ్యంగా
మంచు కురిసే సమయాల్లో అప్రమత్తత అవసరం.

* వెళ్లే ముందు అవసరమైన వ్యాక్సిన్లు తీసుకోవడంతోపాటు కనీస ఆరోగ్య పరీక్షలు చేయించుకుంటే అక్కడికి వెళ్లాక అనారోగ్యం బారినపడటం, ఒంటరిగా కష్టపడటం వంటి సమస్యలు ఉండవు. తలనొప్పి, జ్వరం వంటి చిన్న చిన్న సమస్యలకు తగిన మందులు ముందుగానే వైద్యుల సలహా మేరకు దగ్గర ఉంచుకోవాలి.

* చాలామంది ఇంటి మీద బెంగ పెట్టుకుంటూ ఉంటారు. ఇది సర్వసాధారణం. ఇన్నాళ్లూ ఉన్నఊరు, ప్రేమించే అమ్మానాన్నలకు దూరంగా ఉండాలంటే ఎవరికైనా కష్టమే. ఇంటి నుంచి బాగా ఇష్టమైన ఆహారాన్ని తీసుకెళ్లడం, తరచూ తల్లిదండ్రులతో మాట్లాడటం వల్ల వారిని మిస్‌ అవుతున్నామనే భావనను కాస్తయినా తగ్గించుకోవచ్చు.

* కొత్తలో అక్కడి సంస్కృతి తెలీక చిన్నచిన్న ఇబ్బందులు తలెత్తే అవకాశం ఉంటుంది. అందుకే వెళ్లే దేశం గురించి కొంత వివరం తెలుసుకోవాలి. అక్కడి పద్ధతులు, చట్టాలు, పౌరులు పాటించే నియమ నిబంధనల గురించి అవగాహన పెంచుకోవాలి.

* ఏ పనైనా మొదటిసారి చేసేటప్పుడు భయంగానే ఉంటుంది. ఇన్నాళ్లూ సౌకర్యాల మధ్య తల్లిదండ్రుల సంరక్షణలో ఉండి, హఠాత్తుగా సొంతంగా అన్నీ చూసుకోవడం అంటే కొత్తలో కొంత ఇబ్బంది తప్పదు. కానీ ఇది అందరూ ఎదుర్కొనేదే. జీవితంలో ఇదో కొత్త అనుభవం! పక్కా ప్రణాళిక, స్థిరమైన ఆత్మవిశ్వాసంతో ఈ ప్రయాణాన్ని సంతోషంగా మొదలుపెట్టండి!! 

Tornado: కెంటకీని కుదిపేసిన టోర్నడో

ప్రకృతి విలయానికి 70 మంది మృతి

అమెరికాలో ఆరు రాష్ట్రాలపై ప్రభావం



టోర్నడో ధాటికి కెంటకీలోపట్టాలు తప్పిన గూడ్సు రైలు

టెన్నెస్సీ: అమెరికా ఈశాన్య రాష్ట్రం కెంటకీలో టోర్నడో బీభత్సం సృష్టించింది. పెనుగాలులతో కూడిన ఈ తుపాను ధాటికి వేర్వేరు ఘటనల్లో సుమారు 70 మంది ప్రాణాలు కోల్పోయినట్లు ఆ రాష్ట్ర గవర్నర్‌ ఆండీ బెషియర్‌ తెలిపారు. రాష్ట్రంలో సుమారు 200 మైళ్ల మేర పలు కౌంటీలను బలమైన టోర్నడో చుట్టేసిందని, కెంటకీ చరిత్రలోనే ఇది అత్యంత తీవ్రమైనదని పేర్కొన్నారు. మృతుల సంఖ్య 100 వరకు పెరిగే అవకాశం ఉన్నట్లు తెలిపారు.



అమెరికాలో టోర్నడో బీభత్సానికి ధ్వంసమైన ఇల్లినోయీలోని అమెజాన్‌ గిడ్డంగి

కొవ్వొత్తుల తయారీ కర్మాగారం పైకప్పు కుప్పకూలటంతో భారీగా ప్రాణ నష్టం జరిగినట్లు చెప్పారు. ఆ సమయంలో 110 మంది ఆ కర్మాగారంలో ఉన్నారని తెలిపారు. శుక్రవారం రాత్రి అత్యంత దుర్భరమైనదిగా అభివర్ణించారు. రాష్ట్రవ్యాప్తంగా అత్యవసర పరిస్థితి విధిస్తున్నట్లు ప్రకటించారు. సహాయక చర్యల కోసం 180 మంది సిబ్బందిని రంగంలోకి దించామని, శిథిలాల తొలగింపు కొనసాగుతోందని చెప్పారు. దాదాపు ఐదడుగుల ఎత్తున కర్మాగార శిథిలాల్లో రెండు గంటలకు పైగా చిక్కుకుపోయి సురక్షితంగా బయటపడ్డ ఉద్యోగిని పార్సన్స్‌ పెరెజ్‌ ఆ విషయంలో గ్రేవ్స్‌ కౌంటీ కారాగార ఖైదీలకు కృతజ్ఞతలు తెలిపారు. అవకాశం వచ్చినా పారిపోకుండా వారంతా వచ్చి తనలాంటివారికి సాయపడ్డారని చెప్పారు.



  మేఫీల్డ్‌లో కుప్పకూలిన కొవ్వొత్తుల కర్మాగారం 

కెంటకీలోని బౌలింగ్‌ గ్రీన్‌ ప్రాంతంలో అనేక అపార్ట్‌మెంట్లు భారీగా దెబ్బతిన్నాయి. కొన్ని కర్మాగారాలు కూలిపోయాయి. రహదారులపై శిథిలాలు పడి ఉండడంతో వాహనాల రాకపోకలకు అంతరాయం కలుగుతోంది. టోర్నడో ప్రభావం ఆరు రాష్ట్రాలపై పడింది. ఇల్లినోయీలో అమెజాన్‌ గిడ్డంగి పైకప్పు ఎగిరిపోయి, భారీ గోడ కూలిపోయింది. అలాస్కాలో ఓ నర్సింగ్‌హోం దెబ్బతింది. పలు ప్రాంతాల్లో భవనాలు కూలిపోయాయి. మిస్సౌరి, మిసిసిపి, ఆర్కాన్సాస్‌, టెన్నెసీలపైనా టోర్నడో విరుచుకుపడింది. విద్యుత్తు సరఫరా స్తంభించిపోయి దాదాపు 3 లక్షలమంది అంధకారంలో చిక్కుకుపోయారు. అత్యవసరమైతే తప్పిస్తే బయటకు రావద్దని పలుచోట్ల అధికారులు విజ్ఞప్తి చేశారు. దేశాధ్యక్షుడు జో బైడెన్‌ తాజా పరిస్థితిని సమీక్షించారు.



తానా ‘ప్రపంచ రంగస్థల దినోత్సవం’ విజయవంతం

ఆసక్తిగా సాగిన ‘పద్యనాటక సాహితీ వైభవం-రంగస్థల కళాకారుల గాన మాధుర్యం’



అట్లాంటా, జార్జియా: ఉత్తర అమెరికా తెలుగు సంఘం (తానా) సాహిత్య విభాగం ‘తానా ప్రపంచ సాహిత్య వేదిక’ ఆధ్వర్యంలో ప్రతి నెలా ఆఖరి ఆదివారం ‘నెల నెలా తెలుగు వెలుగు’ పేరుతో ఓ కార్యక్రమాన్ని నిర్వహిస్తున్నారు. ఇందులో భాగంగా మార్చి 27న ప్రపంచ రంగస్థల దినోత్సవాన్ని పురస్కరించుకొని నిర్వహించిన ‘పద్యనాటక సాహితీ వైభవం- రంగస్థల కళాకారుల గాన మాధుర్యం’ అనే అంతర్జాతీయ అంతర్జాల దృశ్య సమావేశం ఆసక్తిగా సాగింది. 



తానా అధ్యక్షులు లావు అంజయ్య చౌదరి సదస్సును ప్రారంభించి మాట్లాడారు. మన తెలుగు భాష, సాహిత్యం, కళలను పరిరక్షిస్తూ, పరివ్యాప్తం చేయడానికి దశాబ్దాల చరిత్ర కలిగిన తానా సంస్థ ఎల్లప్పుడూ కంకణబద్ధమై ఉందన్నారు. ప్రపంచ రంగస్థల దినోత్సవ శుభాకాంక్షలు తెలియజేస్తూ ఈ సమావేశంలో పాల్గొన్న కళాకారులందరికీ హార్థిక స్వాగతం పలికారు. తానా ప్రపంచ సాహిత్య వేదిక సమన్వయకర్త చిగురుమళ్ళ శ్రీనివాస్ మాట్లాడుతూ.. ఒకప్పుడు ఎంతో వైభవంగా విరాజిల్లిన మన రంగస్థల వేదికలు మసకబారుతున్న వేళ తానా ప్రపంచ సాహిత్య వేదిక సారథ్యంలో అంతర్జాతీయ అంతర్జాల సమావేశం జరుపుకోవడం ముదావహమన్నారు. ఇది కళాకారులకు ఎంతో ప్రోత్సాహం కల్గిస్తుందన్నారు. 



తానా ప్రపంచ సాహిత్య వేదిక నిర్వాహకులు డా.ప్రసాద్ తోటకూర మాట్లాడుతూ.. ఎన్నో దశాబ్దాల క్రితమే ఆనాటి సామాజిక రుగ్మతలను, దురాచారాలను ఎండగడుతూ సామాజిక శ్రేయస్సును కాంక్షించి విలువైన సాహిత్యాన్ని సృష్టించిన రచయితలను గుర్తుచేసుకోవాల్సిన సమయం ఇది అన్నారు. అలాంటి రచయితలలో ముందు వరసలో ఉండే “చింతామణి” లాంటి అనేక నాటకాలు రాసిన ప్రముఖ నాటకకర్త కాళ్లకూరి నారాయణరావు, ‘శ్రీకృష్ణ తులాభారం’ పద్యనాటక రచయిత ముత్తరాజు సుబ్బారావు, ‘పాండవోద్యోగ విజయాలు’ లాంటి వందలాది సంస్కృత, తెలుగు గ్రంథాలు, నాటకాలు రచించిన అవధాన జంట కవులు తిరుపతి వేంకట కవులు అని పేర్కొన్నారు. ‘సత్యహరిశ్చంద్ర’ నాటక రచయిత, ఎన్నో సినిమాలకు కథ, మాటలు, పాటలు రాయడమేగాక పలు సినిమాలలో నటించిన బలిజేపల్లి లక్ష్మీకాంత కవి, ‘గయోపాఖ్యానము’ లాంటి గొప్ప నాటకాన్ని రచించిన కవి, నాటకకర్త, సంఘసంస్కర్త, పాత్రికేయుడు చిలకమర్తి లక్ష్మీనరసింహం లాంటి మహనీయుల జీవనయానం ఎంతో స్ఫూర్తిదాయకమన్నారు. ప్రతి కళాకారుడు ఆయా నాటక ప్రదర్శనల ముందు ఆయా రచయితలను గుర్తు చేసుకుని నాటకాన్ని ప్రారంభించే సంప్రదాయం నెలకొల్పడం అవసరం అని, అదే ఆ రచయితలకర్పించే ఘన నివాళి అని అన్నారు. 



గౌరవ అతిథిగా హాజరైన విశేషానుభవం గడించిన కళాకారులు, ఆంధ్రప్రదేశ్ రాష్ట్ర ప్రభుత్వ ఎన్టీఆర్‌ పురస్కార గ్రహీత గరికపాటి సుబ్బ నరసింహ శాస్త్రి మాట్లాడుతూ.. మాధవపెద్ది వెంకట్రామయ్య, బందా కనకలింగేశ్వర రావు, అద్దంకి శ్రీరామమూర్తి, పీసపాటి నరసింహ శాస్త్రి లాంటి విశిష్ఠ రంగస్థల కళాకారుల సరసన నటించగలగడం తన అదృష్టమన్నారు. 88 ఏళ్ల వయస్సులో కూడా ఆయన పదును తగ్గని వాచకం, ఉత్సాహంతో పలు పౌరాణిక పద్యాలను శ్రావ్యంగా ఆలపించి అందర్నీ ఆశ్చర్యచకితుల్ని గావించారు. ఈ కార్యక్రమంలో పాల్గొన్న విశిష్ట రంగస్థల కళాకారులు పాల్గొని కొన్ని నాటకాలలోని పద్యాలను మధురంగా ఆలపించి సభికులను ఆకట్టుకున్నారు. 



ఈ కార్యక్రమంలో భాగంగా తెలుగునాట విశేష ఆదరణ పొందిన నాటక సన్నివేశాలు గానం చేసిన విశిష్ట రంగస్థల కళాకారుల గురించి తానా అధ్యక్షులు లావు అంజయ్య చౌదరి    మాట్లాడారు. వీరిలో పద్మశ్రీ పురస్కార గ్రహీత యడ్ల గోపాలరావు(శ్రీకాకుళం) ‘హరిశ్చంద్ర నక్షత్రకుడు’, గుమ్మడి గోపాలకృష్ణ (హైదరాబాద్) ‘చెల్లియో చెల్లకో’, ‘జెండాపై కపిరాజు’, జూనియర్ దుబ్బు వెంకట సుబ్బారావు (వేటపాలెం) ‘హరిశ్చంద్ర కాటిసీను’, చిలువేరు శాంతయ్య (మధిర) ‘చింతామణిలో భవానీ శంకరుడు’, గంటి రత్నశ్రీ (కడప) ‘చింతామణిలో చింతామణి’ షణ్ముఖి జయవిజయకుమార్ రాజు (తణుకు) ‘శ్రీకృష్ణ తులాభారంలో నారదుడు’, బడే శ్రీరాములు నాయుడు (పార్వతీపురం) ‘గయోపాఖ్యానములో  అర్జునుడు’; కొప్పర మంగాదేవి (పార్వతీపురం) ‘హరిశ్చంద్రలో వారణాసి’, పలగాని ఫణి శంకర్ గౌడ్ (విజయవాడ) ‘చింతామణి– బిల్వమంగళుడు’; తెలుగు కృష్ణ (మహబూబ్ నగర్) ‘శ్రీకృష్ణ రాయబారం– పడకసీను’, కోట వనజ కుమారి (అనంతపురం) ‘శ్రీ కృష్ణ తులాభారం – సత్యభామ’, ఆరాథ్యుల నాగరాజు (తెనాలి) ‘గయోపాఖ్యానము – శ్రీకృష్ణుడు’; నిమ్మగడ్డ సుగ్రీవుడు (నెల్లూరు) ‘శ్రీరామాంజనేయ యుద్ధం- శ్రీ రాముడు’ ఉన్నారు. 

డా.ప్రసాద్ తోటకూర తన సమాపనా సందేశంలో పాల్గొన్న కళాకారులకు, కార్యక్రమాలను సదా ప్రచారం చేస్తున్న ప్రసార మాధ్యమాలకు ధన్యవాదాలు తెలియజేశారు. ఈ సందర్భంగా ఇటీవల ఆంధ్రప్రదేశ్ ప్రభుత్వం చింతామణి నాటక ప్రదర్శనను నిషేధించడం సబబుకాదన్నారు. దానివల్ల ఎంతోమంది కళాకారులు తమ జీవనభృతిని కోల్పోతున్నారని, ప్రభుత్వం నిషేధంపై పునరాలోచించాలని అలాగే అసభ్యతకు తావులేని, కలుషితంగాని ప్రదర్శనలు ఇవ్వవలసిన భాద్యత కళాకారులపై ఉందన్నారు.

యూఏఈలో నిత్యావసరాల పంపిణీ

ఈనాడు, హైదరాబాద్‌: తెరాస ప్రవాస విభాగం సమన్వయకర్త బిగాల మహేశ్‌ ఆధ్వర్యంలో యునైటెడ్‌ అరబ్‌ ఎమిరేట్స్‌(యూఏఈ)లోని తెలంగాణ కార్మికులకు నిత్యావసర సరకులను పంపిణీ చేశారు. దుబాయ్‌, షార్జా, అబూదాబి, పుజేరహ్‌, ఉమ్మాలుక్కువైన్‌లలో లాక్‌డౌన్‌తో కంపెనీలు మూతపడటంతో కార్మికులు ఉపాధిని కోల్పోయి ఇబ్బందులు పడుతున్నారు. ఈ మేరకు సమాచారం తెలుసుకున్న మహేశ్‌ సుమారు వేయి మంది కార్మికులకు నిత్యావసర వస్తువులను శనివారం అందజేశారు. కార్యక్రమంలో గల్ఫ్‌ కార్మికుల రక్షణ సమితి అధ్యక్షుడు గుండెల్లి నర్సింహ, ఉపాధ్యక్షుడు శేఖర్‌ గౌడ్‌ పాల్గొన్నారు.

కెనడాలో ఘనంగా బతుకమ్మ వేడుకలు



క్యాల్గరి: కెనడాలోని క్యాల్గరి నగరంలో అక్టోబరు 1వ తేదీన క్యాల్గరి తెలంగాణ అసోసియేషన్‌ (సీటీఏ) ఆధ్వర్యంలో బతుకమ్మ సంబరాలు ఘనంగా జరుపుకున్నారు. ఈ వేడుకల్లో 350 మంది కమిటీ సభ్యులు పాల్గొన్నారు. వంద మంది మహిళలు కలిసి ఒకేచోట బతుకమ్మ ఆడిపాడారు. ఎంఎల్‌ఏ లీలా అహీర్ ముఖ్య అతిథిగా విచ్చేసి తెలంగాణ మహిళలతో కలసి బతుకమ్మ ఆడి సందడిగా గడిపారు. రకరకాల వాయిద్యాలు వాయిస్తూ పిల్లలు పాటలు పాడుతూ ఎంతో ఉత్సాహంగా గడిపారు. అనంతరం వివిధ రకాల  వంటకాలతో విందు భోజనం ఏర్పాటు చేశారు.



బతుకమ్మ వేడుకలు విజయవంతంగా నిర్వహించేందుకు సహకరించిన సీటీఏ కమిటీ సభ్యులు సత్యనారాయణ కొంపల్లి, అశ్విన్ తుములు, సుఖేష్ భవండ్ల, శ్రీఖర్ జోషి, నవీన్ లచ్చపెట, హేమలత తోటకూర నెల రోజుల పాటు శ్రమించినారు. ఈ కార్యక్రమానికి హర్షిణి చల్లా, కృష్ణా ఎర్రం వాఖ్యాతలుగా వ్యవహరించారు. సునీల్ రాజవరం, సుభాష్ తాటిపల్లి, వరున్ కటుకొజ్వల, స్వాగత్ వలబోజు, మదన్ చిలువేరి, సందీప్ దరిపల్లి, అభిషేక్, రాహుల్ దండే, సంపత్ పెరుక, శ్యాం ఆనబత్తుల, అనంత్ మంగు, రేష్మా భవండ్ల, స్వాతి తుములు వాలంటీర్లుగా వ్యవహరించారు.



అమెరికా వీసా దక్కేదెలా!

స్లాట్లు లభించక.. అయోమయంలో విద్యార్థులు



ఈనాడు, హైదరాబాద్‌: అమెరికాలో ఉన్నత చదువులకు గాను వీసా ఇంటర్వ్యూ అపాయింట్‌మెంట్‌ దొరకడం పలువురికి అందని ద్రాక్షగా మారింది. పరిమితంగా వీసా స్లాట్లు జారీ చేయడంతో పెద్దసంఖ్యలో విద్యార్థులు ఇంకా ఎదురుచూపులు చూడాల్సిన పరిస్థితి నెలకొంది. మరోవైపు తరగతుల ప్రారంభ సమయం సమీపిస్తుండటంతో అమెరికా వెళ్లగలమా? లేదా? అన్న అయోమయంలో వారంతా కొట్టుమిట్టాడుతున్నారు. అమెరికాలో ప్రస్తుత ఫాల్‌ సీజన్‌లో విద్యా సంవత్సరం జనవరి, ఫిబ్రవరిలో ప్రారంభం అవుతుంది. ఇంతవరకు మూడు దఫాలుగా వీసా స్లాట్లను విడుదల చేసినప్పటికీ అవి తక్కువ సంఖ్యలోనే ఉన్నాయి. ప్రత్యేకించి హైదరాబాద్‌ కాన్సులేట్‌ పరిధిలో చాలా తక్కువగా విడుదలయ్యాయని విద్యార్థులు ఆవేదన వ్యక్తం చేస్తున్నారు. తెలుగు రాష్ట్రాలకు చెందిన పలువురు విద్యార్థులు వ్యయప్రయాసలకోర్చి చెన్నై, ముంబయి తదితర ప్రాంతాల్లో ఇప్పటికీ ఇంటర్వ్యూలకు హాజరవుతున్నారు.

ప్రస్తుత విద్యాసంవత్సరంలో ఒక దఫా వీసా ఇంటర్వ్యూకు హాజరై విఫలమైన వారికి మరో అవకాశం కల్పిస్తామని అమెరికా రాయబార కార్యాలయం సీజన్‌ ప్రారంభానికి ముందే ప్రకటించింది. సాధారణంగా వీసా ఇంటర్వ్యూకు ఎన్ని దఫాలైనా హాజరయ్యే అవకాశం ఉంటుంది. అయితే గత విద్యాసంవత్సరం నుంచి ఒక సీజన్‌లో ఒక దఫా మాత్రమే ఇంటర్వ్యూ స్లాట్‌ పొందేలా సాఫ్ట్‌వేర్‌లో అమెరికా ప్రభుత్వం మార్పులు చేసింది. దీంతో ప్రత్యేకంగా స్లాట్స్‌ విడుదల చేస్తే తప్ప రెండోదఫా ఇంటర్వ్యూకు అవకాశం పొందలేని పరిస్థితి. గత సీజన్‌లోనూ చాలామేర ఇంటర్వ్యూలు జరిగిన తర్వాతే.. ఒక దఫా విఫలమైన వారికి అవకాశం కల్పించారు. ప్రస్తుత సీజన్‌లో ఇంతవరకు అలాంటి అవకాశం ఇవ్వలేదు. మరోవైపు ఒకసారి కూడా స్లాట్‌ దక్కని విద్యార్థులూ చాలామంది ఉన్నారు. ఇంటర్వ్యూ అపాయింట్‌మెంట్‌ పొందడంలో జాప్యం అవుతున్నందున ఆలస్యంగా తరగతులకు హాజరయ్యే అంశాన్ని పరిశీలించాలంటూ అమెరికా రాయబార కార్యాలయం ట్విటర్‌ ద్వారా విద్యార్థులకు సూచనలు చేసింది. ఈమేరకు ‘ఐ-20’ జారీచేసిన విద్యాసంస్థతో సంప్రదింపులు జరపాలని తెలిపింది. స్లాట్‌ లభించిన తరవాత పరిస్థితులను వివరిస్తూ ఇంటర్వ్యూ ప్రక్రియను వేగవంతం చేయాలంటూ ఆయా కాన్సులేట్‌ కార్యాలయ అధికారులను సంప్రదించవచ్చని కూడా పేర్కొంది. ఒకవేళ స్లాట్‌ లభించని పక్షంలో ఆయా విద్యాసంస్థలను సంప్రదించి వచ్చే ఏడాది ప్రవేశం పొందేలా ఏర్పాటు చేసుకోవాలని స్పష్టం చేసింది.

భారతీయ విద్యార్థులకు అమెరికా ప్రభుత్వం అధిక ప్రాధాన్యం ఇస్తోందని.. వచ్చే విద్యాసంవత్సరంలో వీసాలను 10 శాతం పెంచి.. మరింత మందికి అవకాశం కల్పిస్తామని రాయబార కార్యాయలం ప్రకటించింది.

పంద్రాగస్టు వేళ ‘సింగపూర్ తెలుగు సమాజం’ రక్తదాన శిబిరం



సింగపూర్‌: సామాజిక సేవా కార్యక్రమాల్లో ఎల్లప్పుడూ ముందుండే సింగపూర్ తెలుగు సమాజం మరోసారి తన ప్రత్యేకతను చాటుకుంది. రెడ్ క్రాస్ సొసైటీ సహకారంతో ఆగస్టు 15 స్వాతంత్య్ర దినోత్సవం సందర్భంగా స్ధానిక హెల్త్ సర్వీసెస్ అథారిటీ సింగపూర్ బ్లడ్ బ్యాంకు వద్ద రక్తదాన శిబిరం నిర్వహించి దేశభక్తిని చాటుకుంది. ఎన్నో ఏళ్లుగా సింగపూర్ తెలుగు సమాజం నిర్వహిస్తున్న ఈ కార్యక్రమానికి స్థానికంగా నివసిస్తున్న తెలుగు వారితో పాటు ఇతర దాతలు కూడా స్వచ్ఛందంగా విచ్చేసి రక్త దానం చేశారు. కరోనా విపత్తు సమయంలోనూ తెలుగు సమాజం వరుసగా ఐదోసారి విజయవంతంగా ఈ కార్యక్రమం నిర్వహించడం విశేషం. 



ఈ రక్తదాన శిబిరానికి అద్భుతమైన స్పందన వచ్చినప్పటికీ కొవిడ్‌ నిబంధనలతో ముందుగా నమోదు చేసుకొన్న 100 మందికి మాత్రమే అవకాశం కల్పించినట్టు నిర్వాహకులు తెలిపారు. కరోనా టీకా తీసుకున్న వారికి కాలపరిమితి నిబంధనలు ఉండటంతో చాలామంది రక్తదానం చేయలేకపోయారన్నారు. అలాంటి వారితో పాటు రక్తదానం చేయదలచిన ఇతర దాతలు తరువాత రోజుల్లో కూడా  RO284 కోడ్ ఉపయోగించి రక్తదానం చేయాలని నిర్వాహకులు జూనెబోయిన అర్జునరావు విజ్ఞప్తి చేశారు. ఈ కార్యక్రమాన్ని విజయవంతంగా నిర్వహించడం పట్ల సింగపూర్ తెలుగు సమాజనికి రెడ్ క్రాస్ సొసైటీ,  బ్లడ్ బ్యాంక్‌ ప్రతినిధులు కృతజ్ఞతలు తెలిపారు. ప్రస్తుత కొవిడ్‌ కష్టకాలంలో ముందుకు వచ్చి రక్తదానం చేసిన దాతలకు సమాజం అధ్యక్షులు కోటి రెడ్డి, కార్యదర్శి సత్య చీర్ల ధన్యవాదాలు తెలిపారు.



H1B Visa: అమెరికాలోనే హెచ్‌1బీ వీసాల స్టాంపింగ్.. సిఫార్సులకు ప్రెసిడెన్షియల్‌ కమిషన్‌ ఆమోదం



వాషింగ్టన్‌: అమెరికాలోనే హెచ్‌-1బీ వీసాల స్టాంపింగ్‌కు వెసులుబాటు ఇవ్వాలన్న సిఫార్సులకు ఆసియన్‌ అమెరికన్లు, పసిఫిక్‌ ద్వీపవాసులకు సంబంధించిన ప్రెసిడెన్షియల్‌ కమిషన్‌ ఏకగ్రీవంగా ఆమోదం తెలిపింది. ఒకవేళ ఈ సిఫార్సుకు అధ్యక్షుడు జో బైడెన్‌ పచ్చజెండా ఊపితే వేలాదిమంది విదేశీ వృత్తి నిపుణులకు, ముఖ్యంగా భారతీయులకు ఎంతో ఊరట లభిస్తుంది. ప్రస్తుతం అమల్లో ఉన్న నిబంధనల ప్రకారం.. వీసా స్టాంపింగ్‌ కోసం ఆయా దేశాల్లోని అమెరికన్‌ కాన్సులేట్‌/ఎంబసీల్లో ముందుగా దరఖాస్తు చేసుకోవాలి. హెచ్‌-1బీ వీసా పునరుద్ధరణకు, కొత్తగా పొందడానికి ఇంటర్వ్యూ కోసం ప్రస్తుతం సుదీర్ఘ వెయిటింగ్‌ ఉంటోంది. అమెరికాలోనే స్టాంపింగ్‌కు వెసులుబాటు కల్పించే సిఫార్సుకు సంబంధించి ఇటీవల శ్వేతసౌధంలో జరిగిన సమావేశంలో ప్రెసిడెన్షియల్‌ కమిషన్‌ ఏకగ్రీవంగా ఆమోదం తెలిపింది. దీన్ని అధ్యక్షుడు పరిశీలించాల్సి ఉంది. ప్రస్తుతం హెచ్‌-1బీ వీసాదారులు తీవ్ర ఇబ్బందులను ఎదుర్కొంటున్నారని భారతీయ అమెరికన్‌ అజయ్‌జైన్‌ భుటోరియా కమిషన్‌ దృష్టికి తీసుకొచ్చారు. అత్యవసర పరిస్థితుల్లోనూ స్వదేశానికి వెళ్లాలంటేనే భయపడే పరిస్థితి ఉందని.. ఆయా దేశాల్లో వీసా అపాయింట్‌మెంట్‌లో చోటుచేసుకుంటున్న జాప్యంపై వారు ఆందోళన చెందుతున్నారని వెల్లడించారు. 

Amtrak train derailed: అమెరికాలో పట్టాలు తప్పిన రైలు.. ముగ్గురి మృతి



ఇంటర్నెట్‌డెస్క్‌: అమెరికాలోని మోంటానలో ఓ రైలు పట్టాలు తప్పింది. ఈ ఘటనలో ఇప్పటి వరకు కనీసం ముగ్గురు చనిపోయినట్లు లిబర్టీ కౌంటీ షరీఫ్‌ పేర్కొన్నారు. ఎంత మంది గాయపడ్డారన్న విషయాన్ని అధికారులు వెల్లడించలేదు.

అమ్‌ట్రాక్(అమెరికా జాతీయ రైల్వే)సంస్థకు చెందిన ఎంపైర్‌ బిల్డర్‌ ట్రైన్‌ 7/27 మోంటానలోని జోప్లిన్‌ వద్ద పట్టాలు తప్పింది. ఈ రైలుకు రెండు లోకోమోటీవ్‌లు, 10 బోగీలు ఉన్నాయి. ప్రమాద సమయంలో 147 మంది ప్రయాణికులు, 13 మంది  సిబ్బంది అందులో ప్రయాణిస్తున్నారు. ఈ రైలు షికాగో నుంచి సెయింట్‌ పౌల్‌కు వెళుతోంది. మోంటాన స్థానిక కాలమానం ప్రకారం శనివారం సాయంత్రం 4 గంటలకు ఈ ఘటన చోటు చేసుకొంది. ఆమ్‌ట్రాక్‌ అధికారులు, స్థానిక సిబ్బందితో కలిసి సహాయక చర్యలు చేపట్టారు.  ఈ ఘటనపై నేషనల్‌ ట్రాన్స్‌పోర్ట్‌ సేఫ్టీ బోర్డు వెంటనే దర్యాప్తు చేపట్టింది.

పింగళి కుమార్తెకు మహాత్మాగాంధీ వంశీ-శుభోదయం అవార్డు



‘వంశీ ఇంటర్నేషనల్‌’ ఇండియా, శుభోదయం గ్రూప్‌-ఇండియా, సంయుక్త ఆధ్వర్యంలో జాతిపిత మహాత్మాగాంధీ 152వ జయంతి అంతర్జాలంలో అద్భుతంగా జరిగింది. ఈ సందర్భంగా మన జాతీయజెండా రూపకర్త పింగళి వెంకయ్య కుమార్తె ఘంటసాల సీతామహాలక్ష్మికి ‘మహాత్మాగాంధీ వంశీ-శుభోదయం అవార్డు-2021’ని అందించారు. మాచర్లలోని వారి స్వగృహంలో ఆమె కుమారులు జి.వి.ఎన్‌. నరసింహం ఆధ్వర్యంలో ఈ వేడుక కన్నులపండుగగా నిర్వహించారు. వంశీ వ్యవస్థాపకులు డాక్టర్‌ వంశీ రామరాజు, లయన్‌ డా॥ లక్ష్మీప్రసాద్‌, చైర్మన్‌ అండ్‌ మేనేజింగ్‌ డైరెక్టర్‌ శుభోదయం గ్రూప్‌ నిర్వహణలో శోభాయమానంగా జరిగిన ఈ కార్యక్రమంలో 5 ఖండాల నుంచి జాతీయ, అంతర్జాతీయ ప్రముఖులు పాల్గొని జాతిపితకు ఘననివాళి అర్పించారు.



ప్రముఖనటి, మాజీ పార్లమెంటు సభ్యురాలు జమున రమణారావు మాట్లాడుతూ తన చిన్నతనంలో గాంధీ మహాత్ముని చూశానని, అప్పటి విశేషాలు పంచుకున్నారు. గాంధీక్షేత్రం అవనిగడ్డ నుంచి మండలి బుద్ధ ప్రసాద్ మాట్లాడుతూ ‘నేటి యువతకు మహాత్ముని ప్రబోధాలు తెలియ చెప్పవలసిన అవసరం ఉంద’న్నారు. ప్రొఫెసర్‌ ప్రసాద్‌ గొల్లనపల్లి (మేనేజింగ్‌ ట్రస్టీ గాంధీ కింగ్‌ ఫౌండేషన్‌), డా॥ సుద్దాల అశోక్‌తేజ, మాధవపెద్ది సురేష్‌, రేలంగి నరసింహారావు, భువనచంద్ర, ఉపేంద్ర చివుకుల (కమిషనర్‌, న్యూజెర్సీ బోర్డ్‌ ఆఫ్‌ యుటిలిటి అండ్‌ ఫార్మర్‌ న్యూజెర్సీ అసెంబ్లీమాన్‌, అమెరికా), డా॥ చిట్టెన్‌రాజు వంగూరి (అధ్యక్షులు, వంగూరి ఫౌండేషన్‌ ఆఫ్‌ అమెరికా), డా॥ ప్రసాద్‌ తోటకూర (ఫౌండర్‌ చైర్మన్‌, మహాత్మాగాంధీ మెమోరియల్‌ ఆఫ్‌ నార్త్‌ అమెరికా), డా॥ శ్రీరామ్‌ శొంఠి (వైస్‌ ప్రెసిడెంట్‌, గాంధీ మెమోరియల్‌ చికాగో), శ్రీనివాస్‌ గూడూరు (బోర్డ్‌ ఆఫ్‌ డైరెక్టర్‌, తెలంగాణా తెలుగు అసోసియేషన్‌, వెంకట్‌ ఎక్కా (నేషనల్‌ కో-ఆర్డినేటర్‌, తెలంగాణ అమెరికన్‌ తెలుగు అసోసియేషన్‌), శ్రీదేవి జాగర్లమూడి (తెలుగు ఫైన్‌ ఆర్ట్స్‌ సొసైటీ, న్యూజెర్సీ), డా॥ హరి ఇప్పనపల్లి (చైర్మన్‌, లీడ్‌ ఇండియా ఫౌండేషన్‌), గుణసుందరి కొమ్మారెడ్డి (అమెరికా), లలితారామ్‌ (అమెరికా), రత్నకుమార్‌ కవుటూరు (సింగపూర్‌), జయ పీసపాటి (హాంగ్‌కాంగ్‌), డా॥ జొన్నలగడ్డ మూర్తి (యు.కె.), సత్యాదేవి మల్లుల (మలేషియా), అనిల్‌కుమార్‌ కడించెర్ల (ఒమాన్‌), వెంకట సురేష్‌ (యుఎఇ), తాతాజీ ఉసిరికల (ఖతార్‌), వెంకటేశ్వరరావు తోటకూర (బోట్స్‌వానా), రాజేశ్‌ ఎక్కలి (అమెరికా), జి. కృష్ణకిరణ్‌ (సౌత్‌ ఆఫ్రికా), జి. ప్రియాంక (న్యూజిలాండ్‌), టి. శైలూష (రియాద్‌), జి. కృష్ణ ప్రవీణ్,  ఎమ్. ఛాయాదేవి, జి. వెంకటేశ్వరి, ఆర్‌. శైలజ, జి. గోపీకృష్ణ, ఎస్. ప్రత్యూష తదితరులు పాల్గొన్నారు.



వి.ఆర్‌.ఆర్‌. పద్మజ (ఖతార్‌), బొమ్మన గౌరీదేవి (ఖతార్‌), డా॥ తెన్నేటి సుధ, శైలజ సుంకరపల్లి పాల్గొన్న ఈ కార్యక్రమానికి రాధిక మంగిపూడి (సింగపూర్‌) వ్యాఖ్యాతగా వ్యవహరించారు. రామాంతపూర్‌ పబ్లిక్‌ స్కూలుకు చెందిన 6వ తరగతి విద్యార్థిని అనఘదత్త రామరాజు ప్రార్థనాగీతంతో కార్యక్రమం ప్రారంభమైంది. ప్రపంచవ్యాప్తంగా Trinet live టి.వి., శుభోదయం మీడియా ద్వారా ప్రేక్షకులు ఈ కార్యక్రమం వీక్షించారు.







సందడిగా ఆంధ్ర కళావేదిక ‘కార్తీక మాస వనభోజనాలు’





ఖతార్‌: కార్తీక మాసం సందర్భంగా ఖతార్‌లోని ఆంధ్ర కళావేదిక ఆధ్వర్యంలో నిర్వహించిన కార్తీక మాస వనభోజనాలు ఆద్యంతం సందడి కొనసాగాయి. మొసయిద్‌ ఫ్యామిలీ పార్కులో తొలిసారి నిర్వహించిన ఈ కార్యక్రమానికి అనూహ్య స్పందన వచ్చింది. ఈ సందర్భంగా ఆంధ్ర కళావేదిక అధ్యక్షులు వెంకప్ప భాగవతుల మాట్లాడుతూ.. ఈ కార్యక్రమానికి ఒక్కరోజులోనే ౩౦౦మందికి పైగా రిజిస్ట్రేషన్లు చేసుకుని రికార్డు సృష్టించారని తెలిపారు.  ఈ కార్యక్రమం కోసం తమ కార్యవర్గ బృందం చేసిన కృషి అభినందనీయమని కొనియాడారు. ఎండను సైతం లెక్కచేయకుండా ఈ వనభోజనాలకు దాదాపు 450మందికి పైగా చిన్నా, పెద్ద అంతా కలిసి హాజరై సందడి చేశారని తెలిపారు. ఈ కార్యక్రమాన్ని ఘనంగా విజయవంతం చేసినందుకు సహకరించిన స్పాన్సర్లు, స్వచ్ఛంద సేవకులకు ప్రత్యేక కృతజ్ఞతలు తెలిపారు. 



అనంతరం ఆంధ్ర కళావేదిక ప్రధాన కార్యదర్శి విక్రం సుఖవాసి మాట్లాడుతూ.. పలువురు తెలుగు ప్రముఖులు, ఇండియన్ కల్చరల్ సెంటర్ (ICC) జనరల్ సెక్రటరీ కృష్ణకుమార్, ఇండియన్ కమ్యూనిటీ బెనివలెంట్ ఫోరమ్ (ICBF) నుంచి రజని మూర్తి, తెలంగాణ వెల్ఫేర్ అసోసియేషన్ అధ్యక్షులు ఖాజా నిజాముద్దీన్, తెలుగు బిజినెస్ అసోసియేషన్ అధ్యక్షులు లుత్ఫీ, సత్యనారాయణ మలిరెడ్డి, గొట్టిపాటి రమణ, హరీష్ రెడ్డి, తెలంగాణ గల్ఫ్ సమితి కార్యవర్గ సభ్యులు ఈ కార్యక్రమానికి హాజరై తెలుగు సంస్కృతీ సంప్రదాయాలను పెంపొందించే ఇలాంటి కార్యక్రమాన్ని అద్భుతంగా నిర్వహించినందుకు ఆంధ్ర కళా వేదిక కార్యవర్గ బృందాన్ని అభినందించారని తెలిపారు. ఈ కార్యక్రమంలో భాగంగా నిర్వహించిన పోటీల్లో (తంబోలా,టగ్ అఫ్ వార్, Treasure హంట్, "ఒక్క నిమిషం తెలుగులో మాట్లాడు") గెలిచిన విజేతలకు బహుమతులు ప్రదానం చేశారు. అనంతరం నిర్వహించిన లక్కీ డ్రాలో గెలిచిన మొదటి ముగ్గురికి బంగారు నాణేలు(2 Grams), ఉసిరి చెట్టు కొమ్మల క్రింద రుచికరమైన సంప్రదాయ విందు భోజనం, మసాలా మజ్జిగ ప్రత్యేక ఆకర్షణగా నిలిచాయి. ఈ కార్యక్రమాన్ని సమర్థంగా నిర్వహించిన కార్యవర్గ సభ్యులు విక్రమ్ సుఖవాసి, కేటీ రావు, వీబీకే మూర్తి, శిరీషా రామ్, సాయి రమేష్, సోమరాజు, రవీంద్రలకు ప్రత్యేక అభినందనలు తెలిపారు. 



TANA: ‘తానా’ నామినేషన్ల ఘట్టం పూర్తి.. ఎన్నికలపై సర్వత్రా ఆసక్తి!



ఇంటర్నెట్‌డెస్క్‌: అత్యంత ప్రతిష్ఠాత్మకమైన ‘తానా’ ఎన్నికల (TANA Elections)  నామినేషన్ల ఘట్టం నేటితో పూర్తయింది. అన్ని పదవులకూ రెండు వర్గాలు పోటాపోటీగా నామినేషన్లు దాఖలు చేసినట్లు తెలుస్తోంది. అధ్యక్ష పదవికి మిచిగాన్‌లో నివసించే శ్రీనివాస గోగినేని, వర్జీనియాలో ఉండే నరేన్‌ కొడాలి లాంటి ఉద్ధండులు పోటీ చేస్తుండటంతో ఈ ఎన్నికలపై ఆసక్తి మరింత పెరిగింది. 4 బోర్డ్‌ ఆఫ్‌ డైరెక్టర్స్‌, 29 ఎగ్జిక్యూటివ్‌ కమిటీ కమిటీ, 7 తానా ఫౌండేషన్‌ ట్రస్టీ.. ఇలా మొత్తం 40 పదవులకు బలీయమైన ఈ రెండు వర్గాలు పోటీ పడుతున్నాయి. రెండు వర్గాలూ అమెరికాలోని 50 రాష్ట్రాల్లోని తానా సభ్యులను జల్లెడపట్టి మరీ ఎంపిక చేసి ఎన్నికల బరిలో నిలిపినట్లు తెలుస్తోంది. అధ్యక్ష అభ్యర్థుల ప్యానెళ్లకు అనుభవం కలిగిన మహిళలు, యువతతో కూడిన టీమ్స్‌ సమకూరడంతో ఎన్నికల సరళి, ఫలితాలపై గతంలో ఎన్నడూ లేనివిధంగా చర్చలు సాగుతున్నాయి.

అధ్యక్ష పదవికి పోటీపడుతున్న శ్రీనివాస గోగినేని సీనియర్‌ తానా నాయకుడి ఉన్నారు. గతంలో తానా ఫౌండేషన్‌ ఛైర్మన్‌గా అనేక కార్యక్రమాలను విజయవంతంగా నిర్వహించిన గుర్తింపు ఆయనకుంది. 2015లో డెట్రాయిట్‌ తానా కాన్ఫరెన్స్‌కు సెక్రటరీగానూ గోగినేని పనిచేశారు. దీనికారణంగా ఎంతోమందితో ప్రత్యక్ష, పరోక్ష సంబంధాలను కలిగి ఉన్నారు. సంస్కరణలాభిలాషిగా గుర్తింపు పొందిన ఆయన.. గతంలో రెండుసార్లు తానా ఎన్నికల్లో ఇండిపెండెంట్‌గా పోటీ చేశారు. అయితే ఈసారి బలమైన వర్గం దన్ను, పూర్తి ప్యానెల్‌తో ముందుకు రావడంతో ఎన్నికలపై ఆసక్తి పెరిగింది. శ్రీనివాస గోగినేని ప్యానెల్‌ టీంకు తదుపరి అధ్యక్షుడు నిరంజన్‌ శృంగవరపు, మాజీ అధ్యక్షుడు జయ్‌ తాళ్లూరితో పాటు పలువురి పెద్దలు మద్దతు తెలుపుతున్నట్లు తెలుస్తోంది.



మరోవైపు నరేన్‌ కొడాలి కూడా అధ్యక్షుడిగా బరిలో ఉన్నారు. ఆయన కూడా తానాలో సీనియర్‌ నాయకుడు. గతంలో బోర్డు ఛైర్మన్‌గానూ విజయంతంగా పనిచేశారు. అంతేకాకుండా 2019 వాషింగ్టన్‌ డీసీ కాన్ఫరెన్స్‌కు ఆయన ఛైర్మన్‌గా సేవలందించారు. వృత్తిరీత్యా ప్రొఫెసర్‌ కావడంతో గత ఎన్నికల్లో పూర్తి ప్యానెల్‌తో గట్టి పోటీ ఇచ్చిన కారణంగా వచ్చిన గుర్తింపుతో ఎంతోమందితో నరేన్‌కు ప్రత్యక్ష, పరోక్ష సంబంధాలున్నాయి. గత ఎన్నికలు పూర్తయినప్పటి నుంచే తిరిగి బరిలో ఉండేందుకు అవసరమైన ఏర్పాట్లలో ఆయన నిమగ్నమై ఉన్నారు. నరేన్‌ ప్యానెల్‌ టీంకు తానా ప్రస్తుత అధ్యక్షుడు లావు అంజయ్య చౌదరి, మాజీ అధ్యక్షులు గంగాధర్‌ నాదెళ్ల, సతీష్‌ వేమనతో పాటు మరికొంతమంది మద్దతు ఉన్నట్లు సమాచారం.

గతకొంతకాలంగా వివిధ కారణాలతో తానాలోని కార్యవర్గాలు, నాయకుల మధ్య పరిమితికి మించి వర్గ వైషమ్యాలు పెరిగాయి. దీంతో ఇబ్బందికర వాతావరణం ఉండటంతో ఎన్నికలు ఏకగ్రీవంగా లేదా సామరస్యంగా  జరపాలని పలువురు కోరుతున్నారు. దీనికోసం తానా మాజీ అధ్యక్షులు జయరాం కోమటి ఇప్పటికే పలు దఫాలుగా ఇరు వర్గాలతో రాజీకి యత్నించినా చేసినా సఫలం కాలేదు. అయినప్పటికీ ఎన్నికలు నివారించేందుకు ప్రయత్నాలు చేస్తున్నట్లు తెలుస్తోంది.

అమెరికాలోని తెలుగువారికి ఇక్కట్లు

భారీ వర్షాలతో పలు రాష్ట్రాలు అతలాకుతలం
46కు చేరిన మృతుల సంఖ్య



ఈనాడు, అమరావతి: ఇడా తుపాను ప్రభావంతో కురుస్తున్న భారీ వర్షాలకు అమెరికా అతలాకుతలం అవుతోంది. మృతుల సంఖ్య 46కు చేరింది. న్యూయార్క్‌, న్యూజెర్సీ వంటి ఈశాన్య రాష్ట్రాల్లోని తెలుగు కుటుంబాలూ తీవ్ర ఇబ్బందులు పడ్డాయి. ఒకరిద్దరు గల్లంతైనట్లు నిర్ధారణ కాని వార్తలు వస్తున్నాయని అక్కడి ప్రవాసాంధ్రులు తెలిపారు. ముఖ్యంగా న్యూజెర్సీలోని మిడిల్‌సెక్స్‌, గ్లోసస్టర్‌, సోమర్‌సెట్‌ వంటి కౌంటీల్లోని వివిధ నగరాల్లో స్థిరపడిన కొందరి తెలుగువారి ఇళ్ల బేస్‌మెంట్లలోకి నీళ్లు వచ్చేశాయని, టోర్నడో ప్రభావంతో పైకప్పులు దెబ్బతిని వాన నీరు ఇళ్లల్లోకి వచ్చిందని ప్రిన్స్‌స్టన్‌లో స్థిరపడిన వాసిరెడ్డి రామకృష్ణ ‘ఈనాడు’కి ఫోన్‌లో తెలిపారు. ‘‘బుధవారం రాత్రి అయిదు గంటల వ్యవధిలోనే 8-9 అంగుళాల వర్షం కురిసింది. చాలామంది తెలుగువారి ఇళ్లల్లోకి నీరు వచ్చింది. ముఖ్యంగా బేస్‌మెంట్‌లు మునిగిపోయాయి. ఇక్కడ ప్రతి ఇంటి బేస్‌మెంట్‌లో ఒక సంప్‌ ఉంటుంది. దానికి ఒక సబ్‌మెర్సిబుల్‌ మోటారు ఉంటుంది. భారీ వర్షాలకు బయటి నుంచి వచ్చిన నీళ్ల కంటే... భూమిలోంచి సంప్‌లోకి ఉబికి వచ్చిన నీళ్లతోనే బేస్‌మెంట్‌లు మునిగిపోయాయి. ఆ నీటిని తోడేందుకు... మోటార్లను ఏకధాటిగా పని చేయించడంతో అవి చెడిపోయాయి’’ అని రామకృష్ణ వివరించారు. ‘‘పరిస్థితి ఇప్పుడిప్పుడే కుదుట పడుతోంది. చాలా రహదారుల్ని రాకపోకలకు  తెరిచారు. నదులు, కాలువలకు సమీపంలో ఉన్న 20-30% రోడ్లు మాత్రం ఇంకా మూసేసి ఉన్నాయి’’ అని ఆయన వివరించారు. ‘‘బేస్‌మెంట్‌లో ఒకట్రెండు గదులు, లివింగ్‌ రూం, హోం థియేటర్‌ వంటివి ఏర్పాటు చేసుకుంటారు. భారీగా చేరిన నీటితో అవి దెబ్బతిన్నాయి’’ అని ఈస్ట్‌బ్రూన్స్‌విక్‌లో నివసించే, తానా న్యూజెర్సీ ప్రతినిధి వంశీ తెలిపారు. ‘‘మాకు సెప్టెంబరు మూడో తేదీ నుంచి అధికారికంగా ఎండాకాలం ముగిసి, వర్షాకాలం మొదలైనట్టు. సీజన్‌ ఆరంభంలోనే భారీ వర్షాలు కురవడం, టోర్నడోలు రావడం అరుదు. భారీ వర్షాలకు న్యూయార్క్‌లోనూ రోడ్లన్నీ మూసి వేశారు. సబ్‌వేల్లో ఇప్పటికీ నీరుంది’’ అని న్యూయార్క్‌లోని బుచ్చి రాంప్రసాద్‌ తెలిపారు. ‘‘సాధారణంగా ఇక్కడ ఎంత భారీ వర్షం కురిసినా... రోడ్లపై నీరు 3-4 గంటల్లో వెళ్లిపోతుంది. జాతీయ రహదారులపైకి దాదాపుగా నీరు చేరదు. అంతర్గత రహదారులపైనా ప్రతి 100-150 మీటర్లకు ఒకటి చొప్పున... వరద నీటిని డ్రెయిన్‌లోకి పంపించే ఏర్పాటు ఉంటుంది. ఇప్పుడు కొన్ని గంటల వ్యవధిలోనే భారీగా వర్షపాతం నమోదవడంతో రోడ్లన్నీ నీట మునిగాయి. న్యూయార్క్‌లోనూ 8-9 గంటల పాటు ఏకధాటిగా వర్షం పడింది’’ అని ఆయన పేర్కొన్నారు. ‘‘బేస్‌మెంట్‌లోని గదుల్లో... నేల నుంచి చలి ఎక్కువ రాకుండా కచ్చితంగా కార్పెట్‌లు వేస్తారు. వర్షపు నీటికి అవి దెబ్బతిన్నాయి. మళ్లీ కొత్త కార్పెట్‌ వేసుకోవడానికి 25-30 వేల డాలర్ల వరకు ఖర్చవుతుంది’’ అని ఆయన వివరించారు. 



Trump: ‘ట్రూత్‌ సోషల్‌’.. ట్రంప్‌ సొంత సోషల్‌ మీడియా..!



ఇంటర్నెట్‌డెస్క్‌: అమెరికా మాజీ అధ్యక్షుడు డొనాల్డ్‌ ట్రంప్‌ సొంతగానే సోషల్‌ మీడియాను ప్రారంభించనున్నట్లు బుధవారం ప్రకటించారు. అమెరికాలో క్యాపిటల్‌ భవనంపై దాడి తర్వాత ఫేస్‌బుక్‌, ట్విటర్‌ వంటి సామాజిక మాధ్యమాలు ఆయన్ను బహిష్కరించాయి. దాదాపు తొమ్మిది నెలల పాటు ఆయన ఇంటర్నెట్‌లో చురుగ్గా లేరు. ఇందుకోసం ట్రంప్‌ మీడియా అండ్‌ టెక్నాలజీ గ్రూప్‌(టీఎంటీజీ)ను ఏర్పాటు చేశారు.   

టీఎంటీజీ సంస్థ బుధవారం ఒక ప్రకటన విడుదల చేసింది. ‘ట్రూత్‌ సోషల్‌’ పేరుతో టీఎంటీజీ సామాజిక మాధ్యమాన్ని ఏర్పాటు చేయనుందని దానిలో పేర్కొంది. కొంత మంది అతిథుల కోసం వచ్చే నెల దాని బీటా వెర్షన్‌ ప్రారంభించనున్నట్లు పేర్కొంది. ప్రీ ఆర్డర్ల కోసం ఇది ఇప్పటికే యాపిల్‌ ‘యాప్‌స్టోర్‌’లో అందుబాటులో ఉందని తెలిపింది. వీడియో ఆన్‌ డిమాండ్‌ సేవలను కూడా ప్రారంభించాలని ఈ కంపెనీ భావిస్తోంది. ఈ కంపెనీ విలువను ప్రాథమికంగా 875 మిలియన్‌ డాలర్లుగా పేర్కొన్నారు. భవిష్యత్తులో వ్యాపారాన్ని బట్టి ఇది మరింత పెరుగుతుందని అంచనా వేశారు.    

‘‘ క్రూరమైన భారీ టెక్‌ కంపెనీలకు వ్యతిరేకంగా నేను ‘ట్రూత్‌ సోషల్‌’, ‘టీఎంటీజీ’లను ఏర్పాటు చేశాను. తాలిబన్లు ట్విటర్‌ను విపరీతంగా వాడుతున్న ప్రపంచంలో మనం ఉన్నాము. కానీ, అదే ట్విటర్‌లో మీరు ఎంతో ప్రేమించే అమెరికా అధ్యక్షుడి నోరునొక్కేశారు. ఇది ఏమాత్రం ఆమోదయోగ్యం కాదు’ అని ట్రంప్‌ పేర్కొన్నట్లు ఆ ప్రకటనలో ఉంది. 

Rajasthan: మా మామలు బంగారం.. మేనకోడలి పెళ్లికి రూ.3 కోట్ల కట్నం



మేనకోడలి పెళ్లికి రూ.3.21 కోట్ల విలువ చేసే నగదు, ఆస్తులను కట్నంగా ఇచ్చారు ముగ్గురు సోదరులు. అందులో 10 ఎకరాల వ్యవసాయ భూమి, రూ.30 లక్షలు విలువ చేసే స్థలం, 41 తులాల బంగారం, మూడు కిలోల వెండి, ట్రాక్టర్‌, స్కూటీ ఉన్నాయి. రూ.80 లక్షల నగదు కూడా ఇచ్చారు. దీంతోపాటు ఊళ్లోని ప్రతి ఇంటికి ఓ వెండి నాణేన్ని కానుకగా ఇచ్చారు. రాజస్థాన్‌ నాగౌర్‌ జిల్లాలోని బుర్డీ గ్రామానికి చెందిన హరేంద్ర, రామేశ్వర్‌, రాజేంద్ర అనే ముగ్గురు అన్నదమ్ములు ఇలా మేనకోడలిపై తమ ప్రేమను చాటుకున్నారు.

అమరావతికి మద్దతుగా అమెరికాలో ప్రదర్శన

ఏకైక రాజధానిగా అభివృద్ధి చేయాలని డిమాండ్‌



ఈనాడు డిజిటల్‌, అమరావతి: ఆంధ్రప్రదేశ్‌కు ఏకైక రాజధానిగా అమరావతిని ప్రకటించి అభివృద్ధి చేయాలని అమెరికాలోని ప్రవాసాంధ్రులు కోరారు. హైకోర్టు ఇచ్చిన తీర్పును రాష్ట్ర ప్రభుత్వం అమలు చేయాలని డిమాండ్‌ చేశారు. ఉద్యమం ప్రారంభమై 1000 రోజులు పూర్తవుతున్న సందర్భంగా రాజధాని ప్రాంత రైతులకు సంఘీభావంగా అమెరికాలోని వాషింగ్టన్‌ డీసీలో శనివారం ప్రవాసాంధ్రులు ప్రదర్శన నిర్వహించారు. ‘అలుపెరగని  ఉద్యమం.. అమరావతి ఉద్యమం, అమరావతిని అభివృద్ధి చేయాలి’ అంటూ ప్లకార్డులు ప్రదర్శించారు. తెదేపా నేత, మాజీ ఎమ్మెల్యే బొండా ఉమామహేశ్వరరావు మాట్లాడుతూ.. కోర్టు తీర్పును బేఖాతరు చేస్తూ మాస్టర్‌ప్లాన్‌కు విరుద్ధంగా సీఆర్‌డీఏ చట్టాన్ని మార్చేందుకు వైకాపా ప్రభుత్వం ప్రయత్నిస్తోందని మండిపడ్డారు. ఆన్‌లైన్‌లో తెదేపా అమెరికా విభాగం కోఆర్డినేటర్‌ జయరాం కోమటి మాట్లాడుతూ.. అమరావతి రాజధాని మాత్రమే కాదని, సంపద సృష్టించే నగరమని చెప్పారు. ప్రభుత్వ వైఖరిలో మార్పు రాకపోగా.. మళ్లీ మూడు రాజధానులంటూ కోర్టు ధిక్కరణకు పాల్పడుతోందని పలువురు ప్రవాసాంధ్రులు పేర్కొన్నారు. గుంటూరు మిర్చి యార్డు మాజీ ఛైర్మన్‌ మన్నవ సుబ్బారావు, భాను మాగులూరి, మన్నవ వెంకటేశ్వరరావు, యడ్ల హేమప్రసాద్‌, సాయి బొల్లినేని, రామకృష్ణ ఇంటూరి, ఈశ్వర్‌ కక్కెర, పెద్ద ఎత్తున ప్రవాసాంధ్రులు పాల్గొన్నారు. 

US visa: అమెరికా వీసా నిబంధనల్లో మరో మార్పు.. భారత టెకీలకు ప్రయోజనం!



వాషింగ్టన్‌: అమెరికాలో నివసిస్తున్న భారత టెక్‌ వర్కర్లకు ఉపయోగపడేలా అమెరికా ప్రభుత్వం మరో కీలక నిర్ణయం తీసుకోబోతోంది. హెచ్‌-1బీ (H-1B visa), ఎల్‌1 (L1 visa) వంటి వీసాల పునరుద్ధరణ ప్రక్రియకు సంబంధించి పాత విధానమైన ‘డొమెస్టిక్‌ వీసా రీవ్యాలిడేషన్‌’ను (Domestic visa revalidation) పునరుద్ధరించబోతోంది. ఈ ఏడాది చివరికల్లా ప్రయోగాత్మకంగా దీన్ని ప్రారంభించనుంది. దీనివల్ల వేలాదిమంది హెచ్‌-1బీ, ఎల్‌1 వీసాదారులకు ప్రయోజనం కలగనుంది. ముఖ్యంగా భారత టెకీలకు (India tech workers) దీనివల్ల ప్రయోజనం చేకూరనుంది.

ఒకప్పుడు హెచ్‌-1బీ వీసా కలిగిన వారు తమ వీసా పునరుద్ధరణ లేదా స్టాంపింగ్‌ కోసం అమెరికాను విడిచి బయటకు వెళ్లాల్సిన అవసరం ఉండేది కాదు. 2004 వరకు ఇదే విధానం అమలయ్యేది. ఆ తర్వాత ఈ విధానంలో మార్పు చేశారు. హెచ్‌-1బీ వీసా కలిగిన వారు రెన్యువల్‌ కోసం తమ సొంత దేశానికి వెళ్లాల్సి ఉంటుంది. అక్కడి యూఎస్‌ కాన్సులేట్‌ కార్యాలయాల్లో వీసా పొడిగింపు ప్రక్రియను పూర్తి చేయాల్సి ఉంటుంది. దీనివల్ల అమెరికా నుంచి సొంత దేశానికి వెళ్లి మళ్లీ అమెరికాలోకి అడుగు పెట్టాలి. కొన్నిసార్లు స్టాంపింగ్‌కు నెలలు సైతం సమయం పడుతోంది. అదే అమెరికాను వీడి వెళ్లాల్సిన అవసరం లేకండా దేశీయంగానే వీసా పునరుద్ధరణకు అవకాశం ఇస్తే వేలాది మందికి ప్రయోజనం కలగనుంది. ప్రస్తుతానికి అమెరికాలో రీస్టాంపింగ్‌ను అనుమతించడం లేదు.

ఈ నేపథ్యంలో పాత విధానాన్ని పునరుద్ధరించాలని నిర్ణయించినట్లు స్టేట్‌ డిపార్ట్‌మెంట్‌ అధికార ప్రతినిధి ఒకరు తెలిపారు. ఏడాది చివరినాటికి ఈ విధానాన్ని ప్రయోగాత్మకంగా ప్రారంభించనున్నట్లు తెలిపారు. దీనివల్ల వీసాల పునరుద్ధరణకు సొంత దేశాలకు వెళ్లాల్సిన అవసరం ఉండదని పేర్కొన్నారు. అయితే, ప్రారంభంలో ఎంతమందిని అనుమతించాలనే దానిపై ఇప్పుడే మాట్లాడాలనుకోవడం లేదని తెలిపారు. స్వల్ప సంఖ్యలో ప్రారంభించి.. ఒకటి రెండేళ్లలో ఈ సంఖ్యను పెంచుకుంటూ వెళతామని చెప్పారు. మరోవైపు అమెరికా వీసాల కోసం భారత్‌లో కొండలా పెరిగిపోయిన దరఖాస్తులను త్వరగా పరిష్కరించే మరో విధానాన్ని విదేశాంగ శాఖ అమలు చేస్తోంది. ఇతర దేశాల్లోని దౌత్య కార్యాలయాల్లోనూ వీసాల పరిశీలన ప్రారంభించాలని అమెరికా అధ్యక్షుడికి ఒక సలహా సంఘం చేసిన సిఫార్సు మేరకు చర్యలు చేపట్టింది.

US: అమెరికా వెళ్లాలంటే కొవిడ్‌ పరీక్షలు తప్పనిసరి



వాషింగ్టన్‌: ప్రయాణానికి ముందు రోజు తప్పనిసరిగా కొవిడ్‌ పరీక్షలు చేయించుకున్న తరవాతనే అమెరికా వెళ్లే విమానాన్ని ఎక్కాల్సి ఉంటుంది. టీకా వేయించుకున్నవారికీ, వేయించుకోని వారికి కూడా ఈ నిబంధన వర్తిస్తుంది. ‘ఒమిక్రాన్‌’ వ్యాపిస్తున్న నేపథ్యంలో అంతర్జాతీయ ప్రయాణికుల విషయంలో బైడెన్‌ ప్రభుత్వం ఈ నిర్ణయం తీసుకొంది. ప్రస్తుతం అమెరికాకు బయలుదేరడానికి మూడు రోజుల ముందు కరోనా పరీక్ష చేయించుకుంటే సరిపోతుందన్న నిబంధన ఉండగా, దాన్ని ఒక రోజుకు పరిమితం చేయనున్నట్టు సెంటర్‌ ఫర్‌ డిసీజ్‌ కంట్రోల్‌ అండ్‌ ప్రివెన్షన్‌ (సీడీసీ) తెలిపింది. 

Veena Reddy: భారత్‌ - అమెరికా మధ్య తెలుగు వారధి 

యూఎస్‌ఏఐడీ డైరెక్టర్‌గా వీణారెడ్డి

ఐదేళ్లలో రెండు బిలియన్‌ డాలర్ల పెట్టుబడులు 
‘ఈనాడు’కు ప్రత్యేక ఇంటర్వ్యూలో వెల్లడి




ఈనాడు - హైదరాబాద్‌: ఆరోగ్యం, తాగునీరు, విద్యుత్తు, ఇంధనం, అడవుల పరిరక్షణలో భారత్‌కు అమెరికా విస్తృత స్థాయిలో చేయూతను అందిస్తోంది. ముఖ్యంగా విద్యుత్తు, ఇంధన రంగంలో భారత ప్రభుత్వం పెట్టుకున్న లక్ష్యాలను చేరుకునేందుకు సహకారాన్ని అందిస్తోంది. 2030 నాటికి విద్యుత్తులో 40 శాతం శిలాజరహితానికి మార్చాలని కేంద్ర ప్రభుత్వం నిర్దేశించుకుంది. 2022 నాటికి 175 గిగావాట్ల పునరుత్పాదక ఇంధన అభివృద్ధి లక్ష్యాన్ని చేరుకోవాలని భావిస్తోంది. ఈ విషయాల్లో భారత్‌కు అమెరికా ప్రభుత్వం పూర్తి సహకారాన్ని అందిస్తోంది. అమెరికా-భారత్‌ మధ్య సంబంధాలు బలోపేతం కావటంలో అమెరికా అంతర్జాతీయ అభివృద్ధి సంస్థ (యూఎస్‌ ఏజెన్సీ ఫర్‌ ఇంటర్నేషనల్‌ డెవలప్‌మెంట్‌ - యూఎస్‌ఏఐడీ) కీలక భూమిక పోషిస్తోంది. తెలుగు వనిత వీణారెడ్డి  దానికి నేతృత్వం వహిస్తున్నారు. యూఎస్‌ఏఐడి భారత్, భూటాన్‌ మిషన్‌ డైరెక్టర్‌గా నియమితులైన ఆమె కడప జిల్లా ప్రొద్దుటూరుకు చెందినవారు. ఇటీవలే ఆ బాధ్యతలు చేపట్టారు. తొలిసారిగా హైదరాబాద్‌ వచ్చిన సందర్భంగా ‘ఈనాడు’కు ప్రత్యేక ఇంటర్వ్యూ ఇచ్చారు. కరోనా కట్టడి విషయంలో రెండు దేశాలు ఇచ్చిపుచ్చుకునే ధోరణిలో ముందుకు సాగుతున్నాయని చెప్పారు. 

భారత్‌లో ఏయే రంగాల్లో పెట్టుబడులకు అవకాశాలున్నాయి? 

విద్యుత్తు, ఇంధన రంగాల్లో ఇప్పటికే రెండు దేశాలూ పలు ప్రాజెక్టులను చేపట్టాయి. ప్రైవేటు రంగం కూడా ఆసక్తి చూపుతోంది. ఈ రంగాల్లో భారతదేశం విశేషమైన లక్ష్యాలను చేపట్టి పర్యావరణానికి పెద్దపీట వేస్తోంది. గత ఐదేళ్లలో ప్రైవేటు, ప్రభుత్వ రంగాల నుంచి 200 కోట్ల  డాలర్ల పెట్టుబడులను తీసుకువచ్చాం. మరిన్ని పెట్టుబడులకు అవకాశాలు ఉన్నాయి. 

కాలుష్యం కట్టడి కోసం విద్యుత్తు వాహనాల వాడకం భారత్‌లో ఇప్పుడిప్పుడే మొదలైంది. అమెరికా ఎలాంటి సహకారాన్ని అందిస్తోంది? 

ఛార్జింగ్‌ కేంద్రాల వంటి సదుపాయాలను కల్పిస్తున్నాం. గత ఏడాది కాలంలో భారత్‌లోని పలు ప్రాంతాల్లో 60 ఛార్జింగ్‌ స్టేషన్లను యూఎస్‌ఏఐడీ ద్వారా ఏర్పాటు చేశాం. ఈ ఏడాది చివరి నాటికి 13 నగరాల్లో 2,000 వరకు కేంద్రాలు ఏర్పాటు చేసే పని చురుగ్గా సాగుతోంది. వాటిలో హైదరాబాద్‌ కూడా ఉంది. 

తెలంగాణ, ఆంధ్రప్రదేశ్‌    రాష్ట్రాల్లో ఏవైనా కొత్త ప్రాజెక్టులను ఏర్పాటు చేసే ఆలోచన ఉందా?

ఏయే రంగాల్లో ప్రాజెక్టులు చేపట్టేందుకు అవకాశం ఉందో పరిశీలిస్తున్నాం. ఇప్పటికే టీబీ కట్టడికి సహకారాన్ని అందిస్తున్నాం. ట్రాన్స్‌జెండర్ల కోసం హైదరాబాద్‌ మాదాపూర్‌లో ప్రత్యేక వైద్య కేంద్రాన్ని ఏర్పాటు చేశాం. నేను భారతదేశం అంతటికీ ప్రాతినిధ్యం వహిస్తున్నప్పటికీ తెలుగమ్మాయిని కావడంతో సహజంగానే ఆంధ్రప్రదేశ్, తెలంగాణ రాష్ట్రాల అభివృద్ధిలో మరింత భాగస్వామ్యాన్ని కల్పించేందుకు ఉన్న మార్గాలను అధ్యయనం చేస్తాను. అడవుల పరిరక్షణ, తాగునీటి ప్రాజెక్టులను విస్తరించేందుకు ఇక్కడ అవకాశం ఉంది. 

కరోనాతో దెబ్బతిన్న ఆర్థిక వ్యవస్థకు చేయూత కోసం ఏమైనా ప్రణాళికలు  రూపొందించారా?

ఇందుకు సంబంధించి కసరత్తు జరుగుతోంది. కరోనా రెండోదశ ఉపాధి రంగాన్ని దయనీయంగా మార్చింది. భారతదేశంలో 12 కోట్ల మంది ఉపాధి కోల్పోయారు. 

కరోనాను ఎదుర్కొనేందుకు అమెరికా ఎలాంటి చేయూతను ఇస్తోంది? 

కొవిడ్‌ తొలిదశలో అమెరికాకు భారత ప్రభుత్వం చేయూత అందించింది. భారత్‌లో రెండోదశ తీవ్రస్థాయిలో ఉండటంతో అమెరికా 22.6 కోట్ల డాలర్ల సహాయాన్ని అందచేసింది. బీబీనగర్, మంగళగిరిలోని ఎయిమ్స్‌ ఆసుపత్రులకు వెంటిలేటర్లు, ఆక్సిజన్‌ కాన్సన్‌ట్రేటర్లు పెద్ద సంఖ్యలో అందచేశాం. 

ఆరోగ్య రంగంలో ఆధునిక విజ్ఞానాన్ని పంచే    పథకంలో తెలుగు రాష్ట్రాల వైద్య కళాశాలలున్నాయా?

ఆరోగ్య కార్యకర్తలు, వైద్యులకు ఆధునిక విజ్ఞానాన్ని పంచేందుకు పలు దేశాల్లో ‘హబ్‌ అండ్‌ స్పోక్‌’ కార్యక్రమాన్ని అమలు చేస్తున్నాం. తెలంగాణలోని గాంధీ మెడికల్‌ కళాశాలలో ఏర్పాటుచేసిన హబ్‌ ద్వారా శిక్షణ కార్యక్రమాలు సాగుతున్నాయి. ఏపీలోని ఆంధ్రా మెడికల్‌ కళాశాల, గుంటూరు వైద్య కళాశాల, కర్నూలు, శ్రీవేంకటేశ్వర మెడికల్‌ కళాశాలలను కూడా గుర్తించాం. వీటి ద్వారా రెండు దేశాల వైద్య నిపుణులు కరోనాను ఎదుర్కోవటంలో అనుసరించాల్సిన విధానాలను ఇతర వైద్యులకు చేరవేస్తారు. 

కరోనా వైరస్‌ సరళిని గుర్తించేందుకు ఆంధ్రప్రదేశ్‌లో ప్రత్యేక కేంద్రం ఏర్పాటు ఏ దశలో ఉంది?

హైదరాబాద్‌లోని సీసీఎంబీ, ఆంధ్రప్రదేశ్‌ ప్రభుత్వ సహకారంతో వైరస్‌ జీనోమ్‌ సీక్వెన్సింగ్‌ శాటిలైట్‌ కేంద్రం విజయవాడలో ఏర్పాటైంది. కాలక్రమంలో వైరస్‌ ఎలా రూపాంతరం చెందుతోంది. బాధితులను ఆ మార్పులు ఎలా ప్రభావితం చేస్తున్నాయో విశ్లేషించేందుకు ఇది ఉపకరిస్తుంది. చికిత్సలో అనుసరించాల్సిన వ్యూహాలను రూపొందించేందుకు వీలుపడుతుంది.  

US Visa: తెలుగు రాష్ట్రాల విద్యార్థులు ముంబయికి పరుగులు



ఈనాడు, హైదరాబాద్‌: అమెరికాలో ఉన్నత చదువులకు వీసాల కోసం తెలుగు రాష్ట్రాల విద్యార్థులు ముంబయికి పరుగులు తీస్తున్నారు. హైదరాబాద్‌లో ఆశించిన స్థాయిలో వీసా ఇంటర్వ్యూ తేదీలు (స్లాట్లు) అందుబాటులోకి రాకపోవడంతో విద్యార్థులు ఆందోళనలో ఉన్నారు. అమెరికాలో విద్యార్థి (ఎఫ్‌-1) వీసా కోసం ఇంటర్వ్యూ స్లాట్లకు తెలంగాణ, ఆంధ్రప్రదేశ్‌కు చెందిన విద్యార్థులు అధిక సంఖ్యలో ఎదురుచూస్తున్న సంగతి తెలిసిందే. ఈ నేపథ్యంలో మంగళవారం పరిమిత సంఖ్యలో స్లాట్లు విడుదలయ్యాయి.

హైదరాబాద్‌లో పెద్దగా అందుబాటులో లేకపోవడంతో తెలుగు రాష్ట్రాల విద్యార్థులు నిరాశకు గురయ్యారు. ముంబయి కాన్సులేట్‌లో ఎక్కువ సంఖ్యలో తేదీలు అందుబాటులో ఉండటంతో చాలామంది అక్కడికి ఇంటర్వ్యూకు హాజరయ్యేందుకు నిర్ణయించుకున్నారు. దిల్లీలోని అమెరికా రాయబార కార్యాలయంతోపాటు ముంబయి, చెన్నై, కోల్‌కతా, హైదరాబాద్‌ కాన్సులేట్ల పరిధిలో అమెరికా ప్రభుత్వం గతనెల 29వ తేదీన తొలివిడతగా వీసా స్లాట్లు విడుదల చేసింది. అప్పట్లో హైదరాబాద్‌ కాన్సులేట్‌ పరిధిలో నిమిషాల వ్యవధిలోనే అవి నిండిపోయాయి. మిగిలిన ప్రాంతాల్లో గంటల వ్యవధిలో భర్తీ అయ్యాయి. అప్పటి నుంచి విద్యార్థులు స్లాట్ల కోసం ఎదురుచూస్తున్నారు.

ఈ మేరకు మంగళవారం వీసా తేదీలను విడుదల చేసినప్పటికీ అవి ముంబయిలో ఎక్కువ సంఖ్యలో అందుబాటులో ఉన్నాయి. దీంతో తెలుగు రాష్ట్రాల విద్యార్థులు ఎక్కువమంది అటువైపు దృష్టి సారించారు. తరగతుల ప్రారంభానికి గడువు సమీపిస్తుండటంతో వ్యయప్రయాసలు ఎదురైనా.. ఎక్కడ వీసా తేదీలు అందుబాటులో ఉంటే అక్కడికి వెళ్లాల్సి వస్తోందని విద్యార్థులు చెబుతున్నారు.

శెభాష్‌.. సాహిత్‌.. న్యూజెర్సీలో తెలుగు విద్యార్థి సత్తా!



న్యూజెర్సీ: అమెరికాలోని న్యూజెర్సీలో ఓ తెలుగు విద్యార్థి అరుదైన ఘనతను సొంతం చేసుకున్నాడు. అక్కడ నిర్వహించిన ప్రతిష్ఠాత్మక గార్డెన్‌ స్టేట్‌ డిబేట్‌ లీగ్‌ టోర్నమెంట్‌లో తన నైపుణ్యాలతో ఆకట్టుకొని విజేతగా నిలిచి అందరి ప్రశంసలు అందుకొంటున్నాడు. తెలంగాణకు చెందిన 12 ఏళ్ల సాహిత్ కుటుంబం న్యూజెర్సీలో స్థిరపడగా.. ఈ విద్యార్థి సెడార్‌ హిల్‌ ప్రిపరేటరీ పాఠశాలలో ఏడో తరగతి చదువుతున్నాడు. న్యూజెర్సీలో ఏటా నిర్వహించే ప్రతిష్ఠాత్మక గార్డెన్‌ స్టేట్‌ డిబెట్‌ లీగ్‌ టోర్నమెంట్‌కు ఈ ఏడాది పలు పాఠశాలల నుంచి 164 మంది విద్యార్థులు పాల్గొనగా.. సాహిత్‌ మంగు తన అసామాన నైపుణ్యాలను ప్రదర్శించి గోల్డెన్‌ గావెల్‌ టాప్‌ స్పీకర్‌ అవార్డును సొంతం చేసుకొని ఔరా! అనిపించాడు. సాహిత్‌ ఎంచుకున్న అంశాలతో పాటు ఆయా అంశాల పట్ల అతడికి ఉన్న అవగాహన, వాక్చాతుర్యం, లోతైన పరిశీలన వంటివి న్యాయ నిర్ణేతలను అమితంగా ఆకట్టుకున్నాయి. 

సింగిల్‌ యూజ్‌ ప్లాస్టిక్‌ వాటర్‌ బాటిళ్లను నిషేధించడం, అమెరికాలో అందరికీ ఇంటర్నెట్‌ సేవలు అందుబాటులోకి తీసుకురావడం, ఫేసియల్ టెక్నాలజీతో చెడు కన్నా మంచే ఎక్కువ జరుగుతుందని చెప్పడం.. మాంసాహారం అనైతికం అనే అంశాలను తన టాపిక్స్‌గా ఎంచుకున్న సాహిత్‌ మంగు.. వీటిపై అనర్గళంగా మాట్లాడి తన ప్రత్యేకతను చాటుకున్నాడు.తన స్నేహితుడితో డిబేట్‌లో పాల్గొని ఈ నాలుగు అంశాలపైనా విజేతగా నిలిచాడు. ఇండో అమెరికన్‌ అయిన సాహిత్‌ మంగు తెలుగులోనూ అనర్గళంగా మాట్లాడగలడు. ఈ అవార్డుతో పాటు స్కూల్‌లో పాటలు పాడటం, డిబేట్లలో అనేక అవార్డులు వచ్చాయి. ఈ పోటీల్లో కెడార్‌ హిల్‌ ప్రిపరేటరీ స్కూల్‌తో పాటు  విల్బెర్‌ఫోర్స్‌ స్కూల్‌, వీలియం అన్నెస్‌ మిడిల్‌ స్కూళ్లకు చెందిన విద్యార్థులు టాప్‌ 10 విజేతలుగా నిలిచారు. 

అమెరికాలో పరీక్షలు.. గుంటూరులో నిర్ధారణ

సాప్ట్‌వేర్‌ ఇంజినీర్‌కు అరుదైన వ్యాధి



ఈనాడు-అమరావతి అమెరికాలో నిర్ధారణ కాని ఒక అరుదైన వ్యాధిని గుంటూరు ప్రభుత్వ బోధనాసుపత్రి న్యూరాలజీ విభాగం వైద్యులు నిర్ధారించి ఔరా అనిపించారు. గతంలో శస్త్రచికిత్సల ద్వారా అవిభక్త కవలలను విడిదీసి ఆసుపత్రికి చెందిన డాక్టర్‌ నాయుడమ్మ ప్రపంచ వ్యాప్తంగా గుర్తింపు పొందారు. తాజాగా గుంటూరుకు చెందిన 25 ఏళ్ల యువకుడు అమెరికాలో సాఫ్ట్‌వేర్‌ ఉద్యోగం చేస్తూ చేతులు, కాళ్లు చచ్చుపడి నడవలేని స్థితిలో అమెరికా నుంచి రాగా, అతనికున్న వ్యాధిని న్యూరాలజీ విభాగాధిపతి ఆచార్య ఎన్‌.వి.సుందరాచారి, సహచర వైద్య బృందం శాస్త్రీయంగా నిర్థారించారు. ఆ యువకుడు ‘పాలియో సిండ్రోమ్‌’ అనే అరుదైన వ్యాధితో బాధపడుతున్నారని గుర్తించారు. ఇది బ్లడ్‌ కేన్సర్‌ను పోలి ఉంటుందన్నారు. కొవిడ్‌ కారణంగా రెండేళ్ల నుంచి ఇంటి నుంచే విధులు, బయటకు వచ్చే పరిస్థితి లేకపోవటం, ఎక్కువ సమయం పనిచేయటం వల్ల తనకు కాళ్లు, చేతులు పట్టేశాయని ఆ యువకుడు తొలుత అపోహ చెందాడు. కొన్నాళ్లకుపూర్తిగా చచ్చుపడి కూర్చొంటే లేవలేకపోవటం, లేస్తే కూర్చోలేకపోవటం వంటి సమస్యలు ఎదురవటంతో అమెరికాలో ఓ ప్రముఖ ఆసుపత్రిలో చేరాడు. వ్యాధి నిర్ధారణ కోసం అక్కడ ఎన్నో పరీక్షలు చేశారు. వ్యాధిని అంచనా వేయలేక వెన్నెముకలో ఇన్‌ఫెక్షన్‌తో బాధపడుతున్నారని తేల్చారు. ఆ యువకుడిని జీజీహెచ్‌ వైద్యులు తొలుత కౌన్సెలింగ్‌ చేశారు. అతని కదలికలు పరిశీలించారు. వారం పాటు ఇన్‌పేషెంట్‌గా ఉంచుకుని ప్రతి కదలికను కేస్‌షీట్‌లో పొందుపరిచారు. చేతులు పైకి లేపలేకపోవటం, పొట్టలోకి నీళ్లు చేరటం, బొడ్డు ఉబకడం, చేతుల్లో కండ ఎండిపోయి చచ్చుపడి ఉండటం వంటివి అనుమానించి అందుకు సంబంధించిన కొన్ని పరీక్షలు చేసి రిపోర్ట్సు పరిశీలించారు. ‘ప్లాస్మా సెల్స్‌ నుంచి మైలోమా ప్రొటీన్‌ (ఎంప్రొటిన్‌) అధికంగా ఉత్పత్తి అవుతోందని గుర్తించారు. దీన్ని సంక్షిప్తంగా ఎంప్రొటిన్‌గా పిలుస్తారు. సహజంగా ఇది ఒక శాతం లోపు ఉండాలి. కానీ ఈ రోగిలో పది శాతానికి పైగా ఉంది. ఇది చాలా హానికరమని వైద్యులు తెలిపారు. ఎంప్రొటీన్‌ అనేది ఉండకూడదని, ఇది బ్లడ్‌ కేన్సర్‌కు సంకేతం. కీమో థెరఫి, మూలగ  శస్త్రచికిత్స (బోన్‌మారో ట్రాన్స్‌ప్లాంటేషన్‌) ద్వారా మాత్రమే దాన్ని నివారించగలమని చెప్పారు.

వారంలో నిర్ధారించాం
పరీక్షలు చేసేటప్పుడు పేషెంట్‌ కదులుతారు. బిగుసుకుపోతారు. ఇవి రిపోర్టులో పడతాయి. వాటిని మచ్చలుగా భావించి స్పయిరల్‌ కార్డ్‌కు సంబంధించిన సమస్యతో బాధపడుతున్నారని గుర్తించినట్లు భావించాం.  ఆరిపోర్టును రెండు, మూడు సార్లు ఎగ్జామిన్‌ చేసి మరోసారి పరీక్షలు చేయించి చూడగా అక్కడ నివేదికలో కొంత తేడా ఉంది. దాని నిర్దారణ కోసం లిటరేచర్‌ చూశాం. అది వెన్నుకు సంబంధించిన సమస్య కాదని ఒక అంచనాకు వచ్చాం. ఆ యువకుడికి 4-5 మిలియన్ల ఎర్ర రక్తకణాలు, 11 వేలకు పైగా తెల్ల రక్తకణాలు ఉన్నాయి. తెల్ల రక్త కణాలు 11 వేలు దాటితే ఇన్‌ఫెక్షన్‌ కేసుగా పరిగణిస్తాం. ఎంప్రొటిన్‌ అధికంగా ఉత్పత్తి కాకుండా కీమోథెరఫీ చేయాలి. ఇది అరుదైన కేసు. ప్రతి పది లక్షల్లో ముగ్గురుకు మాత్రమే వస్తుంది. 25 ఏళ్ల సర్వీసులో తొలిసారిగా ఇది చూశా. అమెరికా వైద్యులు చేసిన పరీక్షలు చాలా బాగున్నాయి. వారు అన్ని రకాల పరీక్షలు చేయించటం వల్లే త్వరగా గుర్తించాం. దీన్ని ఇటీవల గుంటూరు న్యూరోక్లబ్‌లో ప్రదర్శించాం. 
-ఆచార్య ఎన్‌.వి.సుందరాచారి, హెచ్‌ఓడీ, న్యూరాలజీ విభాగం,  జీజీహెచ్‌  

US: 2016 తర్వాత ఇప్పుడే.. 1.25లక్షల మంది భారతీయ విద్యార్థులకు అమెరికా వీసాలు



వాషింగ్టన్‌: భారతీయుల వీసా (US Visa) సమస్యలను పరిష్కరించేందుకు, ఇంటర్వ్యూ అపాయింట్‌మెంట్‌ వెయిటింగ్‌ సమయాన్ని తగ్గించేందుకు  అన్ని ప్రయత్నాలు చేస్తున్నామని అమెరికా తెలిపింది. గత కొన్నేళ్లతో పోలిస్తే 2022లో భారత విద్యార్థులకు అత్యధికంగా వీసాలు (Student Visa) జారీ చేసినట్లు వెల్లడించింది. ఈ మేరకు అమెరికా విదేశాంగ మంత్రిత్వ శాఖ అధికార ప్రతినిధి నెడ్ ప్రైస్‌ రోజువారీ విలేకరుల సమావేశంలో తెలిపారు.

భారత్ సహా కొన్ని దేశాల్లో అమెరికా వీసాల (Visa) కోసం దరఖాస్తులు నెలల తరబడి పెండింగ్‌లో ఉండటం ఆందోళనకరంగా మారింది. దీనిపై నెడ్‌ ప్రైస్‌ (Ned Price) మాట్లాడుతూ.. ‘‘పెండింగ్‌ వీసాలను పరిష్కరించి, ఇంటర్వ్యూ వెయిటింగ్‌ సమయాన్ని తగ్గించడమే మా ప్రథమ ప్రాధాన్యం. దీనికోసం అమెరికా (US) విదేశాంగ శాఖ అన్ని చర్యలు తీసుకుంటోంది. ఇప్పుడు చాలా దేశాల్లో కొవిడ్ ఆంక్షలను సరళీకరించారు. దీంతో అమెరికా వీసాలకు డిమాండ్‌ పెరిగింది. అయితే, సిబ్బంది కొరత, ఇతరత్రా సవాళ్ల కారణంగా కొంతకాలంగా వీసాల జారీ ప్రక్రియ నెమ్మదించింది. దాన్ని అధిగమించేందుకు ప్రయత్నిస్తున్నాం. వీసాల జారీ కోసం కొత్త ఉద్యోగులను నియమించుకుంటున్నాం. ఇప్పుడు వీసా (Visa) జారీల ప్రక్రియ కొంత పుంజుకుందని, ఏడాదిలోగా కొవిడ్‌ ముందు నాటి స్థితికి చేరుకుంటుంది’’ అని వెల్లడించారు.

ఇక 2022లో 1,25,000 మంది భారతీయ విద్యార్థులకు వీసాలు (Student Visas) జారీ చేసినట్లు నెడ్‌ ప్రైస్‌ తెలిపారు. 2016 తర్వాత ఒక ఏడాదిలో భారత్‌కు అత్యధిక స్టూడెంట్ వీసాలు జారీ చేయడం మళ్లీ ఇప్పుడే అని తెలిపారు. కరోనా మహమ్మారి అదుపులోకి వచ్చిన తర్వాత.. అమెరికాలో ఉన్నత విద్యకు భారత్‌ నుంచి మళ్లీ డిమాండ్‌ పెరిగింది. కాగా.. అమెరికా వెళ్లే అంతర్జాతీయ విద్యార్థుల్లో భారత్‌ విద్యార్థుల వాటా 20 శాతం ఉన్నట్లు నివేదికలు చెబుతున్నాయి.

మంత్రముగ్దుల్ని చేసిన కూచిపూడి నృత్యం.. చికాగోలో రఘుపాత్రుని శ్రీకాంత్‌కు సన్మానం



చికాగో: భారత ప్రభుత్వం ప్రతిష్టాత్మకంగా నిర్వహిస్తున్న ‘ఆజాదీ కా అమృత్ మహోత్సవ్‌’ కార్యక్రమంలో భాగంగా చికాగోలో కాన్సులేట్‌ జనరల్‌ ఆఫ్‌ ఇండియా ఆధ్వర్యంలో నిర్వహించిన కూచిపూడి నృత్య ప్రదర్శన ఆహూతుల్ని మంత్రముగ్దుల్ని చేసింది. జాతీయ స్థాయిలో పోటీలు నిర్వహించి 36 కళారూపాలను ఎంపిక చేసిన భారత ప్రభుత్వం.. కూచిపూడి నృత్య విభాగంలో ఏపీ నుంచి ఎంపికైన శ్రీకాకుళం జిల్లాకు చెందిన శివశ్రీ నృత్య కళానికేతన్‌ బృందాన్ని అమెరికా పంపింది. ఈ సందర్భంగా అక్కడ నిర్వహించిన కూచిపూడి నృత్య ప్రదర్శనలు గురువు డాక్టర్‌ రఘుపాత్రుని శ్రీకాంత్‌ ప్రతిభను చాటేలా ఆహూతుల ప్రశంసలు అందుకున్నాయి. ఈ కార్యక్రమానికి ముఖ్యఅతిథిగా విచ్చేసిన మాజీ ఉపసభాపతి మండలి బుద్ధప్రసాద్‌ గురు రఘుపాత్రుని శ్రీకాంత్‌ని సన్మానించారు. భారతీయ కళారూపాల్లో కూచిపూడి నృత్యం ప్రపంచ ప్రఖ్యాతి సాధించడం గర్వకారణమన్నారు. ఈ నృత్యం తెలుగు జాతికి జీవనాడిలాంటిదన్నారు. శ్రీకాకుళం జిల్లాలో పేద కుటుంబాల నుంచి వచ్చిన పిల్లలకు నృత్యంలో శిక్షణ ఇచ్చి భారత ప్రభుత్వ గుర్తింపు పొందిన శ్రీకాంత్‌ని అభినందించారు. ఈ కార్యక్రమంలో కాన్సుల్‌ వినోద్‌ గౌతమ్‌, ఇండియా హబ్‌ నిర్వాహకులు వినోద్‌ చనుమోలు, డాక్టర్‌ శ్రీరామ్‌ శొంఠి, అపర్ణ అయ్యలరాజు తదితరులు ప్రసంగించారు.







అమెరికాలో తెలుగు తేజం ర‌త్త‌య్య జాస్తి క‌న్నుమూత‌!

సంతాపం ప్ర‌క‌టించిన జ‌య‌రాం కోమ‌టి



కాలిఫోర్నియా: అగ్ర‌రాజ్యం అమెరికాకు 68 ఏళ్ల క్రితం ఓడ‌ల్లో ప‌య‌నించి వెళ్లి మన తెలుగు ఉన్న‌తిని స‌మున్న‌త స్థాయికి చేర్చిన తెలుగు తేజం ‘ర‌త్త‌య్య జాస్తి’(94) కన్నుమూశారు.  గత కొంత కాలంగా న్యుమోనియాతో బాధపడుతున్న ఆయన.. అమెరికాలోని ఓ ఆసుప‌త్రిలో తుదిశ్వాస విడిచారు. సుదీర్ఘ కాలం అగ్ర‌రాజ్యంతో ఆయ‌న అనుబంధం ఏర్ప‌రుచుకున్నారు. తెలుగు వారు ఎక్క‌డ ఉన్నా క‌లిసి మెలిసి ఉండాల‌ని స్వప్నించిన‌ ర‌త్తయ్య జాస్తి స‌తీమ‌ణి 20 ఏళ్ల కింద‌టే క‌న్నుమూశారు. రెండు రోజుల కింద‌ట అనారోగ్యంతో ఆసుప‌త్రిలో చేరిన‌ రత్తయ్య జాస్తి ప‌రిస్థితి విష‌మించి చనిపోయినట్లు కాలిఫోర్నియాలోని ‘బే ఏరియా’ తెలుగు సంఘాల నాయ‌కులు తెలిపారు.

ర‌త్త‌య్య జాస్తి ఆంధ్ర‌ప్ర‌దేశ్‌లోని ఉమ్మ‌డి గుంటూరు జిల్లాలో ఉన్న బోడ‌పాడు గ్రామానికి చెందిన వారు. 1928లో జ‌న్మించిన ఆయ‌న అప్ప‌ట్లోనే ఉన్న‌త విద్య‌ను అభ్య‌సించారు. మ‌ద్రాస్ ఇనిస్టిట్యూట్ ఆఫ్‌ టెక్నాల‌జీలో ఇంజినీరింగ్ చేసిన ఆయ‌న‌ బెంగ‌ళూరులోని ఐఐఎస్‌సీలో మాస్ట‌ర్స్ డిగ్రీ పూర్తి చేశారు.అనంతరం పీహెచ్‌డీ కోసం అగ్ర‌రాజ్యం బాట‌ప‌ట్టారు. మిన్నెసోటా యూనివ‌ర్సిటీలో మెకానిక‌ల్ ఇంజినీరింగ్‌లో పీహెచ్‌డీ చేశారు. అనంత‌రం కాలిఫోర్నియాలోని ‘లాక్‌హీడ్ మార్టిన్‌’లో ఇంజినీర్‌గా ఉన్న‌త‌స్థాయిలో సుదీర్ఘ కాలం పాటు సేవ‌లు అందించారు. అయితే ఇక్క‌డ ఆస‌క్తికర విష‌యం ఏంటంటే 1954లో ఆయ‌న అమెరికాకు ఓడ‌లో ప్ర‌యాణించి వెళ్లారు. అలా ఓడ‌లో ప్ర‌యాణించిన వెళ్లిన తొలి త‌రం తెలుగు వారు కూడా ఆయ‌నే. సుమారు 38 రోజుల పాటు ఇలా ప్ర‌యాణించాల్సి వ‌చ్చేది.

తెలుగు వారంతా ఐక్యంగా ఉండాల‌ని ర‌త్త‌య్య జాస్తి త‌పించారు. అదేవిధంగా తెలుగు రాష్ట్రం ఉమ్మ‌డిగా ఉండాల‌ని, తెలుగు వారు క‌లిసి ఉండాల‌ని భావించారు. తెదేపా అధినేత చంద్ర‌బాబు, ఆ పార్టీ వ్య‌వ‌స్థాప‌కులు ఎన్టీఆర్‌తోనూ అవినాభావ సంబంధాలు ఏర్పాటు చేసుకుని తెలుగు జాతి ఐక్య‌త‌ కోసం ఆయ‌న స్వ‌ప్నించారు. ఇటీవ‌ల భార‌త సుప్రీం కోర్టు ప్ర‌ధాన న్యాయ‌మూర్తిగా రిటైర్‌ అయిన జ‌స్టిస్ ఎన్‌.వి. రమ‌ణ‌ విధుల్లో ఉన్న‌ప్పుడు అమెరికాలో ప‌ర్య‌టించారు. ఆ స‌మ‌యంలో వ‌యోవృద్ధులు అయిన‌ప్ప‌టికీ రత్తయ్య ఓపిక చేసుకుని మ‌రీ వ‌చ్చి జ‌స్టిస్ ఎన్.వి. ర‌మ‌ణ‌ను ప‌ల‌కరించారు. 

వైద్య రంగానికి ఆయ‌న అనేక సాయాలు అందించారు. మూడో కంటికి తెలియ‌కుండా అనేక గుప్త‌ దానాలు చేశారు. అప్ప‌ట్లోనే ఎల్వీ ప్ర‌సాద్ కంటి ఆసుప‌త్రికి దాదాపు కోటి రూపాయ‌ల వ‌ర‌కు ఆర్థిక సాయం అందించారు. అంతేకాకుండా ఒక బ్లాక్‌ను సైతం నిర్మించి రోగుల‌కు సాయ‌ప‌డాల‌నే అత్యున్న ఆశ‌యాన్ని నెర‌వేర్చుకున్నారు.

ర‌త్త‌య్య జాస్తి మృతి ప‌ట్ల బే ఏరియా క‌మ్యూనిటీ నాయ‌కుడు జ‌య‌రాం కోమ‌టి ప్రగాఢ సంతాపం తెలిపారు. 40 ఏళ్లుగా ఆయ‌న‌తో త‌న‌కు సుదీర్ఘ అనుబంధం ఉంద‌ని పేర్కొన్నారు. ర‌త్త‌య్య జాస్తి ఆత్మ‌కు శాంతి చేకూరాల‌ని ఆ భగవంతుడిని కోరుకుంటున్న‌ట్టు తెలిపారు. 

ర‌త్త‌య్య జాస్తికి అత్యంత ఆప్తులు ప్రొఫెసర్ ఆంజనేయులు కొత్తపల్లి, డాక్టర్ హనిమిరెడ్డి లక్కిరెడ్డి కుటుంబం, డాక్టర్ పేరయ్య సుందనగుంట, భగత్ సింగ్ యలమంచిలి, జోషి అన్నే, భోగేశ్వర రావు దయనేని తదితరులు ఓ పెద్ద దిక్కుని కోల్పోయామని ఆవేదన వ్యక్తం చేశారు.

ర‌త్త‌య్య జాస్తి మ‌ర‌ణం ప‌ట్ల‌ కాలిఫోర్నియాలోని బే ఏరియా క‌మ్యూనిటీ నాయ‌కులు, స్థానిక తెలుగు సంఘాలు, బాటా, తానా కార్య వర్గాలు ప్ర‌గాఢ సానుభూతిని వ్య‌క్తం చేశాయి. అమెరికా ఆయ‌న‌ను కోల్పోయింద‌ని ప‌లువురు పేర్కొన్నారు.

DTA: డెట్రాయిట్ తెలుగు అసోసియేషన్ అధ్యక్షుడిగా కిరణ్ దుగ్గిరాల



అమెరికా: అమెరికాలో 46 ఏళ్ల చరిత్ర కలిగిన డెట్రాయిట్ తెలుగు అసోసియేషన్‌(డీటీఏ)అధ్యక్షుడిగా ఎన్నికైన కిరణ్ దుగ్గిరాల తాజాగా అధ్యక్ష బాధ్యతలు స్వీకరించారు. ఈ ప్రమాణస్వీకార కార్యక్రమానికి తానా(TANA) అధ్యక్షులు అంజయ్య చౌదరి లావు, తానా కన్వెన్షన్ కోఆర్డినేటర్ రవి పొట్లూరి, నరేన్ కొడాలితో పాటూ పదిమందికి పైగా డెట్రాయిట్ అసోసియేషన్ పూర్వాధ్యక్షులు హాజరై నూతన అధ్యక్షుడికి శుభాకాంక్షలు తెలిపారు. కిరణ్ నాయకత్వంలో డీటీఏ కొత్త పుంతలు తొక్కుతుందని ఆశాభావం వ్యక్తం చేశారు. ఈ కార్యక్రమంలో వెయ్యి మందికి పైగా ఎన్నారైలు, డీటీఏ మద్దతుదారులు పాల్గొన్నారు.







US: కమలా హారిస్‌కు అమెరికా తాత్కాలిక అధ్యక్ష బాధ్యతలు



బేతెస్థ (అమెరికా): అగ్రరాజ్య అధ్యక్షుడు జో బైడెన్‌ తన అధికారాలను శుక్రవారం కొన్ని గంటల పాటు ఉపాధ్యక్షురాలు కమలా హారిస్‌కు బదిలీ చేశారు. సాధారణ వైద్యపరీక్షల్లో భాగంగా ఆయనకు కోలనోస్కోపీ (పెద్దపేగు, పురీషనాళంలో మార్పుల్ని గుర్తించే పరీక్ష) చేస్తుండటంతో ఇలా చేస్తున్నట్టు శ్వేతసౌధం తెలిపింది. బేతెస్థలోని వాల్టర్‌ రీడ్‌ నేషనల్‌ మిలటరీ మెడికల్‌ సెంటర్‌లో ఆయనకు మత్తుమందు ఇచ్చి ఈ పరీక్ష చేస్తారు. మత్తులో ఉన్నంతసేపు ఆయన అధికారిక బాధ్యతలను ఉపాధ్యక్షురాలికి అప్పగించారు. అధ్యక్షుడిగా ఎన్నికయ్యాక బైడెన్‌ కోలనోస్కోపీ చేయించుకోవడం ఇదే తొలిసారని శ్వేతసౌధం మీడియా కార్యదర్శి జెన్‌ సాకి చెప్పారు. 79 ఏళ్ల బైడెన్‌ అమెరికా చరిత్రలోనే అతిపెద్ద వయసున్న అధ్యక్షుడు.

కాట్రగడ్డ అరుణకు శుభాకాంక్షల వెల్లువ



వాషింగ్టన్‌: అమెరికా రాజ‌కీయాల్లో చరిత్ర సృష్టించిన తెలుగు ఆడపడుచు కాట్రగడ్డ అరుణ మిల్లర్‌కు శుభాకాంక్షలు వెల్లువెత్తాయి. అమెరికా మధ్యంతర ఎన్నికల్లో విజ‌యం సాధించిన ఆమెకు.. ప్రపంచవ్యాప్తంగా ఉన్న భారతీయులతో పాటు తెలుగు ఎన్నారైలు శుభాకాంక్షలు తెలియజేశారు. అమెరికాలోని తెలుగు సంఘాల నాయ‌కులు అరుణ కాట్రగడ్డపై ప్రశంసలు కురిపించారు. మేరీ ల్యాండ్‌ లెఫ్టినెంట్‌ గవర్నర్‌గా అరుణ మిల్లర్‌ గెలుపొందడం తెలుగు వారంద‌రికీ గ‌ర్వకారణమని తానా సంఘం ప్రెసిడెంట్ అంజయ్య చౌదరి లావు అన్నారు. మా అందరికీ ఆమె ఆత్మీయురాలని, ఆమె మ‌రిన్ని విజయ శిఖరాలు అధిరోహించాలని ఆకాంక్షిస్తూ శుభాకాంక్షలు తెలియజేశారు.

అరుణ మిల్లర్ తెలుగువారికి ఎల్లప్పుడూ అండ‌గా ఉండేవార‌ని ఆటా ప్రెసిడెంట్ భువ‌నేశ్వర్‌ బుజాల కొనియాడారు. ఆమె లెఫ్టినెంట్‌ గవర్నర్ వంటి ఉన్నత స్థాయి ప‌ద‌వి చేప‌ట్టడం ఆనందదాయకమని పేర్కొన్నారు. ఈ సంద‌ర్భంగా ఆమెకు ఆటా సంఘం త‌రఫున శుభాకాంక్షలు తెలియజేశారు. మేరీ ల్యాండ్‌ లెఫ్టినెంట్‌ గవర్నర్‌గా ఎన్నికైన‌ అరుణ మిల్లర్ తెలుగు మ‌హిళ‌ కావ‌డం ఆనంద‌దాయ‌కంగా ఉంద‌ని టీటీఏ సంఘం అధ్యక్షుడు మోహన్‌ పొట్లాల అన్నారు. భార‌త్‌లో ఎంతో మందికి ఆమె స్ఫూర్తిదాయ‌క‌మ‌ని, మ‌రెన్నో ప‌ద‌వులు అధిరోహించాల‌ని ఆకాంక్షించారు. అరుణ మిల్లర్ నాట్స్‌ ప్రెసిడెంట్ భూప‌య్య చౌద‌రి శుభాకాంక్షలు తెలిపారు. భారత్‌ నుంచి వల‌స వ‌చ్చి అమెరికా రాజ‌కీయాల్లో ఉన్నత స్థాయికి  వెళ్లడం అభినందనీయమన్నారు. అమెరికాలో జ‌న్మించిన భారతీయులకు అరుణ స్పూర్తిదాయ‌క‌మ‌న్నారు.

మేరీ ల్యాండ్‌లో ఫైర్‌ బ్రాండ్‌గా గుర్తింపు పొందిన అరుణ.. బాలలందరికీ విద్య, మహిళలకు సమాన అవకాశాలపై చేసిన కృషితో ఇక్కడి ప్రజలు పట్టం కట్టారని అరుణ దగ్గరి బంధువులు పేర్కొన్నారు. భారత్‌ అంటే ఆమెకు ఎంతో ఇష్టమని, తెలుగు సంస్కృతి సంప్రదాయాల పట్ల ఆమెకు ఎనలేని మక్కువ అని తెలిపారు. హౌస్‌ ఆఫ్‌ డెలిగేట్‌ (శాసనసభ్యురాలు)గా గెలుపొందిన తొలి భారతీయ అమెరికన్‌గా ఘనత సాధించారని, 2010 నుంచి దాదాపు 8 ఏళ్లపాటు మేరీ ల్యాండ్‌ హౌస్‌ ఆఫ్‌ డెలిగేట్స్‌ సభ్యురాలిగా ఉన్నారని చెప్పారు. మేరీ ల్యాండ్‌లో తెలుగువారు సత్కార సభలో ఆమె పాల్గొన్నారని గుర్తు చేస్తున్నారు. అగ్రరాజ్యపు రాజ‌కీయాల్లో అరుణకు అరుదైన గౌరవం దక్కడం ఎంతో గర్వంగా ఉందని తెలుగు ఎన్నారైలు ఆనందం వ్యక్తం చేస్తున్నారు.

US: వీసాదారులకు అమెరికా శుభవార్త.. పని అనుమతులు పొడిగింపు..



వాషింగ్టన్‌: భారతీయులతో పాటు వేలాది మంది వలసదారులకు ఊరట కల్పించేలా అమెరికా ప్రభుత్వం కీలక నిర్ణయం తీసుకుంది. వర్క్‌ పర్మిట్‌ వీసా గడువు ముగుస్తున్న కొన్ని కేటగిరీల వారికి మరో 18 నెలల పాటు గడువు పొడిగిస్తున్నట్లు ప్రకటించింది. ఇందులో గ్రీన్‌ కార్డు కోసం ఎదురుచూస్తున్నవారు.. హెచ్‌-1బీ వీసాదారుల భాగస్వాములు ఉన్నారు. ఈ నిర్ణయం మే 4 నుంచి అమల్లోకి రానున్నట్లు డిపార్ట్‌మెంట్‌ ఆఫ్‌ హోంల్యాండ్‌ సెక్యూరిటీ ఓ ప్రకటనలో వెల్లడించింది.

ప్రస్తుతం ఎంప్లాయిమెంట్‌ ఆథరైజేషన్‌ కార్డ్‌ (ఈఏడీ)ల గడువు తీరిన తర్వాత కూడా 180 రోజుల వరకు వాటిని ఉపయోగించుకునే వీలుండగా.. ఇప్పుడు దాన్ని 540 రోజులు (18నెలల వరకు) ఆటోమేటిక్‌గా పొడిగిస్తున్నట్లు హోంల్యాండ్‌ సెక్యూరిటీ విభాగం (యూఎస్‌ఐఎస్‌సీ) తెలిపింది. అమెరికా పౌరసత్వ, వలస సేవల వద్ద ఈఏడీల రెన్యూవల్‌కు దరఖాస్తులు పెరుగుతున్న నేపథ్యంలో ఈ నిర్ణయం తీసుకున్నట్లు యూఎస్‌ఐఎస్‌సీ డైరెక్టర్‌ తెలిపారు.

తాజా నిర్ణయంతో ఈఏడీ రెన్యూవల్‌ దరఖాస్తులు పెండింగ్‌లో ఉన్న వలసదారులు తమ వర్క్‌ పర్మిట్ గడువు ముగిసినా.. మరో 540 రోజుల పాటు పని అనుమతులు పొంది ఉద్యోగాలు కొనసాగించొచ్చు. దీని ద్వారా అమెరికాలో ఉద్యోగుల కొరత కొంత తగ్గడంతో పాటు వలసదారుల కుటుంబాలకు కూడా ఆర్థికంగా సహకారం లభిస్తుందని బైడెన్ సర్కారు వెల్లడించింది.

ఈ నిర్ణయంతో దాదాపు 87వేల మంది వలసదారులకు తక్షణమే లబ్ధి చేకూరడంతో పాటు దాదాపు 4.20లక్షల మంది వలసదారులు పని అనుమతులు కోల్పోకుండా ఉంటారని ఇండియన్‌ అమెరికన్‌ కమ్యూనిటీ నేత అజయ్‌ జైన్‌ తెలిపారు. ఇందులో ఎక్కువ మంది భారతీయులే ఉన్నారు.

హ్యూస్టన్‌లో ఘంటసాల వర్ధంతి.. నివాళులర్పించిన ప్రవాసులు



గాన గంధర్వుడు పద్మశ్రీ ఘంటసాల వర్ధంతి కార్యక్రమాన్ని అమెరికాలోని టెక్సాస్ రాష్త్రం హ్యూస్టన్‌లో నిర్వహించారు. ఘంటసాల సంగీత కళాశాల ఇంటర్నేషనల్ (GSKI) న్యూజెర్సీ ఆధ్వర్యంలో అన్నా మధుసూదనరావు అద్యక్షతన ఫిభ్రవరి 11న స్థానిక సంగం చెట్టినాడ్ రెష్టారెంట్‌లో ఈ కార్యక్రమం జరిగింది. సాయిదత్తపీఠం శివ విష్ను టెంపుల్ ఛైర్మన్ రఘుశర్మ శంకరమంచి వేదమంత్రాల ఉచ్ఛారణతో జ్యోతి వెలిగించి ప్రార్థనా గీతాలతొ ప్రారంభమైన సభ ఆద్యంతమూ జనరంజకంగా సాగింది.

ఘంటసాల ఆలపించిన భగవద్గీత శ్లోకాలను, భక్తి గీతాలను, లలిత గీతాలను, పద్యాలను, మధుర గీతాలను రవి మరింగంటి, రాజ రాజేశ్వరి కలగా, కృష్ణ కీర్తి, హర్ష శిష్టా, దీప్తి, లాస్య, శ్రీకన్, GSKI సభ్యులు గానం చేసి.. ఘంటసాలకు ఘన నివాళి అర్పించారు. సత్యప్రియ బృందం ఘంటసాల పాటలకు చేసిన నాట్య ప్రదర్శన ఆకట్టుకుంది.

GSKI న్యూజెర్సీ అడ్వైజర్‌ రఘు శర్మ శంకరమంచి, సభ్యురాలు సుజాత వెంపరాల, న్యూజెర్సీ మాజీ అసెంబ్లీ సభ్యులు ఉపేంద్ర చివుకుల ప్రత్యేకంగా ఈ సభలో పాల్గొని సభికులకు తమ సంస్థ గురించి తెలియజేశారు. GSKI హ్యూస్టన్‌ సభ్యుడు రవి మరింగంటి ఆధ్వర్యంలో ఈ సభ విజయవంతంగా జరిగింది. 

ఈ వేడుకలకు ప్రత్యేక అతిథులుగా విచ్చేసిన తెలుగు భవనం శ్రీరాజ్ పసల, తెలంగాణ అసోసియేషన్ గ్రేటర్ హ్యూస్టన్‌ ఆధ్యక్షులు నారాయణ్ రెడ్డి, ఆశా జ్యోతి దేవకి, రాంబాబు కట్టా తదితరులు GSKI చేస్తున్న కార్యక్రమాలను  ప్రశంసించారు. ఘంటసాల వర్ధంతిని శ్రద్దతో నిర్వహించడానికి తోడ్పడిన ప్రతి ఒక్కరికీ GSKI ప్రెసిడెంట్‌ అన్నా మధు, రవి మరింగంటి కృతఙ్ఞతలు తెలియజేశారు. ‘తెలుగు భాషకు వరం.. ఘంటసాల స్వరం’ అన్న నినాదంతో ముందుకు సాగుతూ.. తెలుగు భాషను ముందు తరాలకు పదిలంగా అందించడమే తమ లక్ష్యమని GSKI సభ్యులు తెలియజేశారు.

ఫిలడెల్ఫియా, ఆస్టిన్‌, మేరీలాండ్‌లో ఘనంగా దీపావళి వేడుకలు



ఇంటర్నెట్‌ డెస్క్‌: భారత్‌లోనే కాకుండా విదేశాల్లోనూ దీపావళి వేడుకలు ఘనంగా జరిగాయి. అమెరికాలోని ప్రవాస భారతీయులు ఈ వెలుగుల పండుగను ఉత్సాహంగా జరుపుకొన్నారు. అమెరికాలోని ఫిలడెల్ఫియా, ఆస్టిన్‌, మేరీలాండ్‌లలో ప్రవాసాంధ్రులు సంప్రదాయ వస్త్రాలు ధరించి ప్రత్యేక పూజలు చేశారు. ఇంట్లో దీపాలు వెలిగించారు. ఇంటిల్లిపాది కలిసి బాణసంచా కాల్చుతూ వేడుకల్లో సందడిచేశారు.  













ఆసక్తిగా ఉత్తర టెక్సాస్‌ తెలుగు సంఘం 177వ సాహితీ సదస్సు



టెక్సాస్‌: ఉత్తర టెక్సాస్‌ సంఘం ఆధ్వర్యంలో ‘నెలనెలా తెలుగు వెన్నెల’ ధారావాహికలో భాగంగా ఈ నెల 10న జరిగిన ‘177వ నెల నెలా తెలుగు వెన్నెల’ కార్యక్రమం ఆసక్తికరంగా సాగింది. కొవిడ్ కారణంగా గత కొన్ని నెలలుగా ఈ కార్యక్రమం అంతర్జాల వేదికగా నిర్వహిస్తూ వచ్చారు. కరోనా తగ్గుముఖం పట్టడంతో ఈసారి నేరుగా, అంతర్జాలంలో రెండింటా నిర్వహించారు. ఈ సందర్భంగా సాహిత్య వేదిక సమన్వయ కర్త శ్రీనివాసులు బసాబత్తిన నేరుగా సభకు వచ్చిన వారు, అంతర్జాలం ద్వారా పాల్గొన్నవారినుద్దేశించి మాట్లాడారు. అంతర్జాలం ద్వారా నిర్వహించిన కార్యక్రమంలో గోవర్థనరావు నిడిగంటి, రాధ కాశీనాథుని, శారద సింగిరెడ్డి, లక్ష్మి పాలేటి, నెల్లూరులోని దొడ్ల కౌశల్యమ్మ మహిళా కళాశాల తెలుగు అధ్యాపకులు  కోటేశ్వరరావు పుట్టమరాజు పాల్గొన్నారు. 

ఈ కార్యక్రమంలో భాగంగా శ్రీరామనవమిని పురస్కరించుకొని చిన్నారులు సింధు, సాహితీ భక్తి గీతాలు ఆలపించారు. ఈ కార్యక్రమంలో భాగంగా  సత్యం ఉపద్రష్ట, రాధ కాశీనాథుని కలిసి పద్య సౌగంధం శీర్షిక నిర్వహిస్తున్న సంగతి తెలిసిందే. ఈ నెల రాధ, నంది తిమ్మన పారిజాతాపహరణంలోని పద్యాలను పాడి వినిపించారు. కవి సమ్మేళనంలో భాగంగా లెనిన్ వేముల భాస్కర రామాయణం నుంచి మనసును రంజింపజేసే కొన్ని కీర్తనలు పాడి అందరినీ అలరించారు. ఆధునిక సహజ పండితులు డా.నరసింహారెడ్డి ఊరుమిండి గత నాలుగేళ్లుగా నిర్వహిస్తున్న ‘మన తెలుగు సిరిసంపదలు’ కార్యక్రమంలో పొడుపుకథల మిళితమైన పద్యాలు, చమత్కార పదాలు ఉండే శ్లోకాలు, పదభ్రమకాలు సోదాహరణంగా వివరిస్తూ సభికులకి ప్రశ్నలు సంధించారు. ఉత్తర టెక్సాస్‌ తెలుగు సంఘం పాలక మండలి సభ్యులు అనంత్ మల్లవరపు ప్రముఖ కవి గుజ్రాల్ ఉర్దూ కవిత్వాన్ని కవి సమ్మేళనంలో భాగంగా చదివి వినిపించారు. 2010 నుంచి జరుగుతున్న ‘మాసానికో మహనీయుడు’ శీర్షిక కింద ఏప్రిల్ నెలలో గుర్తు చేసుకోదగిన కవులు, రచయితలను ఉద్దేశించి అరుణ జ్యోతి.. ఆనాటి సంఘ దురాచారాలను ఎత్తి చూపిన కవి కందుకూరి వీరేశలింగం రాసిన ‘రాజశేఖర చరిత్రం’ నవల గురించి సవివరంగా వివరించారు. యుద్ధం గురించి ప్రముఖ కవి వరవరరావు రాసిన కవితలను సాజీ గోపాల్ సభకు చదివి వినిపించారు.   

ఈ కార్యక్రమానికి ముఖ్య అతిథిగా హాజరైన డా.బీరం సుందరరావు ‘మానవత్వం పరిమళించే తెలుగు కవిత్వం’ అంశం మీద ప్రసంగించారు. మానవ సేవయే మాధవ సేవయని చాటి చెప్పిన కవులు, వారు రాసిన కొన్ని ముఖ్యమైన పద్యాలు, కవితలు చదివి వినిపించారు. మనకు తారసపడే ప్రతి వ్యక్తిలోనూ దైవం ఉన్నాడని భావించి, వారికి అవసర సమయంలో సహాయపడాలన్నారు. తృప్తితో జీవించగలిగితే అదే స్వర్గమని, మనం మన చుట్టూ ఉన్నవారిపై ప్రేమ, దయ చూపించి మానవత్వాన్ని పరమళింప చేయాల్సిన అవసరం ఎంతో ఉందన్నారు. 

ఈ సందర్భంగా ఉత్తర టెక్సాస్ తెలుగు సంఘం అధ్యక్షులు ఉమా మహేష్ పార్నపల్లి ముఖ్య అతిథిని శాలువాతో సత్కరించి జ్ఞాపికను బహుకరించారు. ప్రార్థనా గీతం పాడిన సాహితీ, సింధూతోపాటు కార్యక్రమంలో పాల్గొన్న సాహిత్య అభిమానులకు ఉత్తర టెక్సాస్‌ తెలుగు సంఘం కార్యవర్గం, పాలక మండలి తరుఫున ప్రత్యేక ధన్యవాదాలు తెలిపారు. ఉత్తర టెక్సాస్‌ తెలుగు సంఘం ఎగ్జిక్యూటివ్ కమిటీ సభ్యులు మాధవి లోకిరెడ్డి, జాయింట్ సెక్రటరీ ఉదయ్ నిడిగింటి, వైస్ ప్రెసిడెంట్ సతీష్ బండారు, పాలక మండలి నుంచి వెంకట్ ములుకుట్ల, అనంత్ మల్లవరపు, డా.భాస్కర్ రెడ్డి తదితరులు విచ్చేసి సభను జయప్రదం చేసారు. 

శ్రీరామనవమి సందర్భంగా ఉత్తర టెక్సాస్‌ తెలుగు సంఘం పూర్వాధ్యక్షులు లక్ష్మి పాలేటి సభ్యుల కోసం వడపప్పు, పానకం స్వయంగా చేసి తీసుకువచ్చారు. ఉత్తర టెక్సాస్‌ తెలుగు సంఘం ఎగ్జిక్యూటివ్ కమిటీ సభ్యులు మాధవి లోకిరెడ్డి భద్రాచలం నుంచి సీతారాముల కల్యాణం లడ్డుని సభకు విచ్చేసిన వారికి పంచారు.  

Rishi Sunak: రిషి సునాక్‌ గెలవాలని.. ప్రవాస భారతీయుల హోమాలు



లండన్‌: బ్రిటన్‌లో ప్రధానమంత్రి పదవి కోసం భారత సంతతికి చెందిన రిషి సునాక్‌, లిజ్‌ ట్రస్‌ మధ్య పోటీ రోజురోజుకు మరింత తీవ్రమవుతోంది. ఈ రేసులో సునాక్‌ కంటే ట్రస్‌ కాస్త ముందంజలో ఉన్నట్లు సర్వేలు, మీడియా కథనాలు పేర్కొంటున్నారు. దీంతో యూకేలోని ప్రవాస భారతీయులు సునాక్‌కు మద్దతుగా ముందుకొచ్చారు. ఆయన గెలవాలని హోమాలు చేస్తున్నారు.

‘‘సునాక్ భారతీయుడని మేం ఈ హోమాలు, పూజలు చేయట్లేదు. ఆయన ప్రధాని పదవికి అత్యంత సమర్థులు. ఈ సంక్షోభ పరిస్థితుల నుంచి మమ్మల్ని గట్టెక్కించేది ఆయనే అని నమ్ముతున్నాం’’ అని బ్రిటిష్‌ ఇండియన్‌ ఒకరు అంతర్జాతీయ మీడియాతో అన్నారు. యూకేలో ఉన్న మైనార్టీల్లో అత్యధికులు ప్రవాస భారతీయులే. అధికారిక గణాంకాల ప్రకారం.. బ్రిటన్‌లో దాదాపు 15లక్షల మంది భారత సంతతికి చెందిన వారున్నారు. దేశంలో మొత్తం జనాభాలో వీరి సంఖ్య 2.5శాతంగా ఉంది.

ఇదిలా ఉండగా.. ప్రధాని రేసులో రిషి సునాక్‌, లిజ్‌ ట్రస్‌ హోరాహోరీగా తలపడుతున్నారు. ఇప్పటివరకు వెలువడిన సర్వేల ప్రకారం సునాక్‌ కంటే ట్రస్‌ రెండంకెల మెజార్టీలో ఉన్నట్లు అంచనాలు వెలువడుతున్నాయి. కన్జర్వేటివ్‌ పార్టీ ఎంపీల్లో సునాక్‌కు అధిక మద్దతు ఉన్నప్పటికీ.. టోరీల్లో ఎక్కువ మంది ట్రస్‌ వైపు మొగ్గుచూపుతున్నట్లు విశ్లేషణలు వినిపిస్తున్నాయి. అయితే, ఇటీవల జరిగిన ఓ టీవీ డిబేట్‌లో అనూహ్యంగా ట్రస్‌పై సునాక్‌ విజయం సాధించడం గమనార్హం. ద్రవ్యోల్బణాన్ని అరికట్టేందుకు ప్రభుత్వ ఖర్చులు తగ్గించుకోవాల్సి ఉందని ట్రస్‌ చేసిన వ్యాఖ్యలపై వ్యతిరేకత వస్తోంది.

‘గ్రేటర్‌ వాషింగ్టన్‌ తెలుగు సంఘం’ సభ్యులను సత్కరించిన జగపతిబాబు



ఇంటర్నెట్‌డెస్క్‌: కరోనా సమయంలో అమెరికాలో విశేష సేవలందించిన ‘గ్రేటర్‌ వాషింగ్టన్‌ తెలుగు సంఘం (జీడబ్ల్యూటీఎస్‌)’ సభ్యులను ప్రముఖ నటుడు జగపతిబాబు సత్కరించారు. ఆహారంతో పాటు వేలాది కరోనా కిట్లు అందించి వైద్యసహాయంలో ముందున్నారని కొనియాడారు. వాషింగ్టన్‌లో నిర్వహించిన కార్యక్రమంలో గ్రేటర్‌ వాషింగ్టన్‌ తెలుగు సంఘం ప్రెసిడెంట్‌ సాయిసుధ పాలడుగు, టీమ్‌ సభ్యులు రవి వెనిగళ్ల, గోపాల్‌ సీలమనేని, రామ్‌చౌదరి ఉప్పుటూరి, ప్రసాద్‌ మట్టుపల్లి, వంశీ తదితరులకు జగపతిబాబు అవార్డులు అందజేసి అభినందించారు. 

సింగపూర్‌లో ‘శ్రీమద్ భాగవత సప్తాహం’ ప్రవచన కార్యక్రమం



సింగపూర్‌: సింగపూర్‌లో ప్రఖ్యాత తెలుగు సంస్థలైన ‘శ్రీ సాంస్కృతిక కళాసారథి’, ‘తెలంగాణ కల్చరల్ సొసైటీ’, ‘తెలుగు భాగవత ప్రచార సమితి’, ‘కాకతీయ సాంస్కృతిక పరివారం’ సంయుక్త ఆధ్వర్యంలో అంతర్జాలం వేదికగా వసంత నవరాత్రులలో వారం రోజులపాటు నిరాటంకంగా సాగిన శ్రీమద్‌ భాగవత సప్తాహం కార్యక్రమం  ముగిసింది. పంచ మహా సహస్రావధాని డా. మేడసాని మోహన్ ఉగాది పర్వదినాన ప్రారంభించారు. సింగపూర్ తెలుగు వారికోసం వారంరోజుల పాటు అద్భుతంగా భాగవత ప్రవచన సుధను అందించారు. ఈ కార్యక్రమ ప్రారంభోత్సవంలో శృంగేరి పీఠాధిపతులు శ్రీశ్రీశ్రీ విధుశేఖరానంద భారతి స్వామి, కుర్తాళం పీఠాధిపతి శ్రీశ్రీశ్రీ సిద్ధేశ్వరానంద భారతి స్వామి శుభాకాంక్షలు తెలియజేస్తూ తమ ఆశీస్సులను అందించారు. ముఖ్యఅతిథిగా కేంద్ర పర్యాటక శాఖ మంత్రి జి.కిషన్‌ రెడ్డి పాల్గొని సింగపూర్‌ ప్రజలందరికీ తన తరఫున, ప్రధాని మోదీ తరఫున ప్రత్యేకంగా ఉగాది శుభాకాంక్షలు చెప్పారు. అలాగే, మిజోరం గవర్నర్‌ కంభంపాటి హరిబాబు సమాపణోత్సవానికి ముఖ్య అతిథిగా పాల్గొని ప్రసంగించగా.. భాజపా మాజీ జాతీయ ప్రధాన కార్యదర్శి రామ్ మాధవ్, ఆంధ్రప్రదేశ్ మాజీ ఉపసభాపతి మండలి బుద్ధ ప్రసాద్, ఏపీ హైకోర్టు న్యాయమూర్తి జస్టిస్ యు.దుర్గాప్రసాద్‌ రావు, భాజపా రాష్ట్ర కోశాధికారి వామరాజు సత్యమూర్తి, తితిదే బోర్డు మాజీ సభ్యులు భానుప్రకాష్ రెడ్డి తదితరులు వారం రోజుల పాటు జరిగిన వేర్వేరు కార్యక్రమాల్లో ముఖ్య అతిథులుగా పాల్గొన్నారు. 



భాగవత నేపథ్యం, ఆవిర్భావం నుంచి ప్రారంభించి.. మత్స్య, కూర్మ, వరాహ నారసింహ, వామన, శ్రీకృష్ణ అవతారాలను గురించి డా. మేడసాని అద్భుతంగా ప్రసంగించారు. కథా విశేషాలతో పాటు పోతన రచనా వైశిష్ట్యం గురించి, జీవితంలో ఉపయోగపడే విధంగా భాగవత కథలు నుంచి మనం నేర్చుకోవాల్సిన అంశాలను కళ్లకు కట్టినట్లు భాగవతాన్ని అభివర్ణించారు. అమెరికా నుంచి డా. వంగూరి చిట్టెన్ రాజు, లావు అంజయ్య, డా. తోటకూర ప్రసాద్, మల్లిక్ పుచ్చా, బాల ఇందుర్తి, న్యూజిలాండ్ నుంచి శ్రీలత మగతల, విజయ తంగిరాల (ఆస్ట్రేలియా), డా.వంశీరామరాజు, ఊలపల్లి సాంబశివరావు (భారత్‌), డా. వెంకట ప్రతాప్, డా.అచ్చయ్య రావు (మలేషియా), జయ పీసపాటి (హాంకాంగ్‌), రవికుమార్ బొబ్బా (థాయిలాండ్‌), వెంకట రమణ రావు (బ్రునై), ప్రవీణ్ తమ్మినేని (ఇండోనేషియా), రాజేష్ తోలేటి (యూకే), డా. వెంకటపతి తరిగోపుల, శ్రీని జి (నార్వే), మహేంద్ర అన్నపూర్ణ (ఫ్రాన్స్‌), రాధ కొండ్రగంటి (ఐర్లాండ్‌), దీపిక రావి (సౌదీ అరేబియా), ఉసిరికల తాతాజీ, వెంకప్ప భాగవతుల (ఖతార్‌), అనిల్ కడించర్ల (ఒమన్‌), శివ యెల్లాపు (బహ్రైన్‌), వీవీ సురేష్ (యూఏఈ),  సుధాకర్ రావు (కువైట్‌), విక్రమ్ కుమార్ పెట్లూరు (దక్షిణాఫ్రికా), బూరుగుపల్లి వ్యాసకృష్ణ (ఉగండా) తదితర ప్రముఖులు ఈ వారం రోజులపాటు కార్యక్రమంలో వేర్వేరు తేదీల్లో అతిథులుగా పాల్గొని ఉగాది శుభాకాంక్షలు తెలిపారు.



ప్రధాన నిర్వాహకులు రత్న కుమార్ కవుటూరు, నీలం మహేందర్, ఊలపల్లి భాస్కర్, రాంబాబు పాతూరి, కార్యవర్గ సభ్యులు ప్రశాంత్ రెడ్డి, రమేష్ గడప తదితరులు డాక్టర్ మేడసానికి ఇతర అతిథులకు తమ కృతజ్ఞతలు తెలియజేసి ప్రపంచ నలుమూలల నుంచి తెలుగువారంతా కలిసి భాగవత వైశిష్ట్యాన్ని గురించి తెలుసుకోవాల్సిన ఆవశ్యకత ఉందన్నారు. చక్కని వ్యాఖ్యానంతో రాధికా మంగిపూడి సభా నిర్వహణ బాధ్యతలు నిర్వర్తించగా, రామాంజనేయులు చామిరాజు, సుబ్బు వి. పాలకుర్తి, శ్రీనివాస్ కాసర్ల తదితరులు సహకరించారు. గణేశ్న రాధాకృష్ణ, కాత్యాయని సాంకేతిక నిర్వహణలో ప్రతిరోజూ ఏడు మాధ్యమాల ద్వారా ప్రపంచ వ్యాప్తంగా ఈ కార్యక్రమం ప్రత్యక్ష ప్రసారం చేశారు. ప్రపంచ నలుమూలల నుంచి తెలుగువారంతా భాగవత వైశిష్ట్యాన్ని తెలుసుకోవాల్సిన ఆవశ్యకతను గుర్తు చేస్తూ ఈ కార్యక్రమాన్ని వీక్షించాలని ఆహ్వానించారు.











H1B Visa:  హెచ్‌1బీ వీసాలపై యూఎస్‌సీఐఎస్‌ కీలక ప్రకటన..



ఇంటర్నెట్‌డెస్క్‌: అమెరికా కాంగ్రెస్‌ పేర్కొన్నట్లు 2023 ఆర్థిక సంవత్సరానికి 65,000 హెచ్‌1-బీ వీసాలు జారీ చేసేందుకు సరిపడా దరఖాస్తులు అందినట్లు యూఎస్‌ సిటిజన్‌షిప్‌ అండ్‌ ఇమ్మిగ్రేషన్‌ సర్వీసెస్‌ ఓ ప్రకటనలో వెల్లడించింది. అమెరికాలో కంపెనీలు వృత్తి నిపుణుల పోస్టుల్లో విదేశీ ఉద్యోగులను నియమించుకొనేందుకు  వీలుగా నాన్‌-ఇమ్మిగ్రెంట్‌ విధానంలో ఈ వీసాలను జారీ చేస్తుంది. అక్కడి టెక్నాలజీ కంపెనీలు ఈ వీసాపై ఎక్కువగా ఆధారపడి వేలకొద్దీ ఉద్యోగులను నియమించుకొంటాయి. విదేశీ వృత్తి నిపుణుల్లో వర్క్ వీసా తర్వాత అత్యంత ఆదరణ ఉన్న వీసా ఇదే.

‘‘అమెరికా కాంగ్రెస్‌ సూచించిన 65,000 హెచ్‌1బీ వీసాల మార్కును చేరుకొనేందుకు తగినన్ని దరఖాస్తులు వచ్చాయి. దీంతోపాటు అడ్వాన్స్‌డ్‌ డిగ్రీ మినహాయింపు కింద జారీ చేసే 20,000 హెచ్‌1బీ వీసాలకు కూడా 2023 ఆర్థిక సంవత్సరానికి తగినన్ని అప్లికేషన్లు వచ్చాయి’’ అని యూఎస్‌సీఐఎస్‌ మంగళవారం ఓ ప్రకటనలో వెల్లడించింది. నమోదుదారుల ఆన్‌లైన్‌ చిరునామాలకు ఇప్పటికే నోటిఫికేషన్లు కూడా పంపినట్లు పేర్కొంది. ఎంపిక కాని వారికి నాట్‌ సెలెక్టెడ్‌ అని సందేశం వస్తుంది.

మినహాయింపులు ఉన్న పిటిషన్లను మాత్రం స్వీకరించి ప్రాసెస్‌ చేస్తామని యూఎస్‌సీఐఎస్‌ పేర్కొంది. దీంతోపాటు ఇప్పటికే అమెరికాలో పనిచేస్తున్న హెచ్‌1బీ ఉద్యోగి సమయం పొడిగింపు, ఉద్యోగ నిబంధనల మార్పు, కొత్త యాజమాన్యాల కింద పనిచేసేందుకు వచ్చే దరఖాస్తులను ప్రాసెస్‌ చేస్తామని వెల్లడించింది.

ప్రవాసాంధ్రుడు శ్రీరావుకు అమెరికాలో అరుదైన గుర్తింపు



అమెరికా‌: అమెరికాలో ప్రవాసాంధ్రుడైన శ్రీరావు బొడ్డపు అరుదైన గౌరవం దక్కించుకున్నారు. ఎసొల్విట్‌ గ్రూప్‌ ఆఫ్‌ కంపెనీల వ్యవస్థాపకుడైన ఆయన 50వ వసంతంలోకి అడుగు పెట్టిన సందర్భంగా లాభాపేక్షలేని ‘బ్లెస్సింగ్‌ అకౌంట్‌’ని ప్రారంభించారు. పశ్చిమగోదావరి జిల్లా తాడేపల్లిగూడేనికి చెందిన ఆయన అమెరికాలో స్థిరపడి.. గత రెండున్నర దశాబ్దాలుగా అమెరికాతో పాటు ప్రపంచవ్యాప్తంగా పలుసేవా కార్యక్రమాలు కొనసాగిస్తున్నారు. ఆయన అందించిన సేవలకు గానూ వాషింగ్టన్‌ డీసీ నుంచి అమెరికన్‌ కాంగ్రెస్‌మెన్‌ లాయడ్‌ డొగ్గెట్‌ ఆ దేశ జాతీయ పతాకాన్ని (ఆనర్‌ ఆఫ్‌ ఫ్లాగ్‌) ప్రత్యేకంగా పంపారు. ఈ గౌరవం దక్కించుకున్న మూడో ప్రవాస భారతీయుడిగా శ్రీరావు గుర్తింపు పొందడం విశేషం.  ఎన్నో సేవాకార్యక్రమాలు నిర్వహించి శ్రీరావు బొడ్డపు, ఉషా బొడ్డపు దంపతులిద్దరూ అనేక అవార్డులు పొందారు. తాజాగా ఆస్టిన్‌లో బ్లెస్సింగ్‌ అకౌంట్‌ను ప్రారంభించిన సందర్భంగా శ్రీరావు దంపతుల్ని టెక్సాస్‌కు చెందిన స్థానిక ప్రజాప్రతినిధులు అభినందనలు తెలిపారు. 



ఈ సందర్భంగా ఇటీవల ఏర్పాటు చేసిన కార్యక్రమంలో శ్రీరావు బొడ్డపు మాట్లాడుతూ.. తనకు 50 ఏళ్లు నిండాయని సెలబ్రేట్‌ చేసుకోవడం తన ఉద్దేశం కాదన్నారు. ఇప్పటివరకు తన భార్యతో కలిసి అనేక మంది వృద్ధుల్ని దత్తత తీసుకున్నానని, చాలా మందికి ఉద్యోగాలు కల్పించామన్నారు. ఈ సేవా దృక్పథాన్ని మరో స్థాయికి తీసుకెళ్లడమే లక్ష్యమన్నారు. దీన్ని ప్రపంచస్థాయికి తీసుకెళ్లేందుకు ఆర్టిఫిషియల్‌ ఇంటెలిజెన్స్‌ టెక్నాలజీతో వేదికను ఏర్పాటు చేసి సేవా భావంతో పనిచేస్తున్న అందరినీ కనెక్ట్‌ చేయనున్నట్టు పేర్కొన్నారు. ఈ నెట్‌వర్క్‌ ద్వారా తమ సేవాభావాన్ని చాటేందుకు బ్లెస్సింగ్‌ ఖాతా తీసుకొని ఉంటే.. దీనివల్ల ఎంతమందికి సహాయం చేశారు? ఎవరికి చేశారు? తదితర వివరాలన్నీ తెలియడం ద్వారా ఈ ఛారిటీ కార్యక్రమాల్ని మరింత ముందుకు తీసుకెళ్లొచ్చని అభిప్రాయపడ్డారు. 

25 ఏళ్లుగా తాము భారత్‌లో అనేక ఉద్యోగాలు కల్పించినట్టు శ్రీరావు సతీమణి ఉషా బొడ్డపు తెలిపారు. భారత్‌లో వృద్ధులకు ఔషధాలు పంపిణీ చేస్తున్నామనీ.. ఇంటి పెద్ద దిక్కులేని కుటుంబాల పిల్లలకు ల్యాప్‌టాప్‌లను ఇవ్వడంతో పాటు వారికి శిక్షణ కల్పించి ఉద్యోగావకాశాలు కల్పించినట్టు వెల్లడించారు. తాడేపల్లిగూడెంలోని ఉన్నత పాఠశాలలోనూ అనేక అభివృద్ధి కార్యక్రమాలు చేపట్టినట్టు ఆమె వివరించారు. దీన్ని మరింతగా కొనసాగించాలనే సంకల్పంతోనే బ్లెస్సింగ్‌ అకౌంట్‌ ప్రారంభించినట్టు చెప్పారు.

Jabardasth Promo: కృష్ణభగవాన్‌కు సౌమ్యారావ్ కిస్‌.. ఇంతకీ ఆయనేం చేశారంటే..!

NRI TDP: బే ఏరియా తెదేపా నేతలతో దేవినేని ఉమా భేటీ



ఇంటర్నెట్‌డెస్క్‌: తెదేపా సీనియర్‌ నేత, మాజీ మంత్రి దేవినేని ఉమామహేశ్వరరావు అమెరికాలో పర్యటిస్తున్నారు. పర్యటనలో భాగంగా బే ఏరియాలో ఎన్‌ఆర్‌ఐ తెదేపా యూఎస్‌ఏ కోఆర్డినేటర్‌ జయరాం కోమటి ఆధ్వర్యంలో ప్రవాసాంధ్రులతో ఆయన సమావేశమయ్యారు. పెద్ద సంఖ్యలో తెదేపా కార్యకర్తలు, అభిమానులు హాజరయ్యారు. స్థానిక తెదేపా నేత వెంకట్‌ కోగంటి ఈ కార్యక్రమాన్ని సమన్వయపరిచారు. 



ఈ సందర్భంగా దేవినేని ఉమ మాట్లాడుతూ ఆంధ్రప్రదేశ్‌లో ప్రస్తుతం నెలకొన్న పరిస్థితులను వివరించారు. వైకాపా ప్రభుత్వం భూకబ్జాలు, ఇసుక, గనుల మాఫియాలను ప్రోత్సహిస్తోందని ఆరోపించారు. మూడు రాజధానుల ఏర్పాటు అసాధ్యమని తెలిసీ పాలనా వికేంద్రీకరణకు కట్టబడి ఉన్నామంటూ వైకాపా నేతలు అభూత కల్పనలు, అసత్యాలు చెబుతున్నారని ఆరోపించారు. రాష్ట్రం ప్రస్తుతం ఉన్న పరిస్థితుల నుంచి గట్టెక్కించే సామర్థ్యం తెదేపా అధినేత చంద్రబాబుకే ఉందన్నారు. రానున్న ఎన్నికల్లో తెదేపా విజయం ఖాయమని ఆయన ధీమా వ్యక్తం చేశారు. రాష్ట్రం మేలు కోసం ప్రవాసాంధ్రులు కూడా వచ్చే ఎన్నికల్లో తెదేపా విజయానికి సహకరించాలని దేవినేని ఉమ కోరారు. తెదేపా మీడియా విభాగం, గిడ్డంగుల సంస్థ మాజీ ఛైర్మన్‌ ఎల్వీఎస్కార్కే ప్రసాద్‌ మాట్లాడుతూ తెదేపా విజయానికి అందరూ కృషి చేయాలన్నారు. తెదేపా నేత భక్త బల్లా వందన సమర్పణ చేశారు.



అనంతరం తెదేపా నేతలు శ్రీకాంత్‌ దొడ్డపనేని, శశి దొప్పలపూడి ఆధ్వర్యంలో స్థానిక వ్యవసాయ క్షేత్రాలను నేతలు సందర్శించి రైతులు అవలంబిస్తున్న అధునాతన విధానాలను ఆసక్తిగా తెలుసుకున్నారు. ఈ కార్యక్రమాల్లో చంద్ర గుంటుపల్లి, ప్రసాద్‌ మంగిన, భరత్‌ ముప్పిరాల, లీయోన్‌రెడ్డి, సుధీర్‌ ఉన్నం, విజయకృష్ణ గుమ్మడి, శ్రీని వల్లూరిపల్లి, సతీశ్‌ అంబటి, వెంకయ్య జెట్టి, శాస్త్రి వెనిగళ్ల, వీరు ఉప్పల, రమేశ్‌ కొండా, కల్యాణ్‌ కట్టమూరి, వెంకట్‌ అడుసుమిల్లి, సుబ్బా యంత్ర, తిరుపతిరావు, బెజవాడ శ్రీను, వీరబాబు, సూర్య, సందీప్‌ ఇంటూరి తదితరులు పాల్గొన్నారు.



Road Accident: అమెరికాలో రోడ్డుప్రమాదం.. ముగ్గురు తెలుగువాళ్లు మృతి



కడియం: అమెరికాలో జరిగిన రోడ్డు ప్రమాదంలో ముగ్గురు తెలుగువాళ్లు మృతిచెందారు. కనెక్టికట్‌ రాష్ట్రంలో మినీ వ్యాను, ట్రక్కు ఢీకొనడంతో ఈ ఘటన చోటుచేసుకుంది. ప్రమాదంలో మినీ వ్యానులో ప్రయాణిస్తున్న ఎనిమిది మందిలో ముగ్గురు మృతిచెందగా.. నలుగురికి తీవ్ర గాయాలయ్యాయి. మరొకరు స్వల్ప గాయాలతో బయట పడ్డారు. మృతుల్లో ఒకరిది ఏపీలోని తూర్పుగోదావరి జిల్లా కడియపులంక కాగా.. మరో ఇద్దరు తెలంగాణకు చెందిన వారు. 

వివరాల్లోకి వెళితే.. తూర్పుగోదావరి జిల్లా కడియం మండలం కడియపులంక గ్రామానికి చెందిన నర్సరీ రైతు పాటంశెట్టి శ్రీనివాస్‌ కుమారుడు పాటంశెట్టి సాయి నరసింహ(23) అమెరికాలో కనెక్టికట్‌ రాష్ట్రంలో ఎం.ఎస్‌ చదువుతున్నాడు. అమెరికా కాలమాన ప్రకారం మంగళవారం ఉదయం 5 నుంచి 7 గంటల సమయంలో ఏడుగురు స్నేహితులతో కలిసి మినీవ్యానులో  ప్రయాణిస్తున్నాడు. వీరు ప్రయాణిస్తున్న వాహనం పొగమంచు కారణంగా ఓ ట్రక్కును ఢీకొట్టింది. ఈ ప్రమాదంలో సాయి నరసింహతోపాటు  పావని (వరంగల్‌), హైదరాబాద్‌కు చెందిన మరో యువకుడు ప్రేమ్‌కుమార్‌రెడ్డి మృతిచెందారు. మిగిలిన ఐదుగురు గాయాలతో ఆస్పత్రిలో చికిత్స పొందుతున్నారు. అమెరికాలో జరిగిన రోడ్డు ప్రమాదంపై సాయి నరసింహ కుటుంబసభ్యులకు సమాచారం అందింది.



సాయి నరసింహ చెన్నైలోని హిందుస్థాన్‌ ఇంజినీరింగ్‌ కళాశాలలో బీటెక్‌ పూర్తి చేశారు. క్యాంపస్‌ ఇంటర్వ్యూ ద్వారా ఓ కంపెనీలో కొలువు సాధించాడు. అయితే ఎం.ఎస్‌. చేయాలని భావించి ఆ ఉద్యోగాన్ని వదులుకున్నాడు. ఈ ఏడాది ఆగస్టు 5న అమెరికా వెళ్లాడు. ఇటీవల అక్కడ జరిగిన దీపావళి వేడుకల్లో పాల్గొని కుటుంబ సభ్యులకు వీడియో కాల్‌ సైతం చేశాడు. అంతలోనే తమ కుమారుడు మృత్యువాతపడటంతో తల్లిదండ్రులు శ్రీనివాస్‌, సుశీల కన్నీటి పర్యంతమవుతున్నారు. మృతుడి సోదరి పాటంశెట్టి నందిని చెన్నైలో సాఫ్ట్‌వేర్‌ ఉద్యోగిగా పనిచేస్తున్నారు. తల్లిదండ్రులు విలపిస్తున్న తీరు కలచివేస్తోంది. ఇదే గ్రామానికి చెందిన సిద్ధిరెడ్డి ఐశ్వర్య కూడా మృతుడు ప్రయాణిస్తున్న మినీ వ్యానులోనే ఉండగా.. ఆమె స్వల్ప గాయాలతో బయటపడ్డారు.

అమెరికాలోని బోస్టన్‌లో ఎన్నారై టీడీపీ ‘మహానాడు’కు సర్వం సిద్ధం

జయరాం కోమటి ఆధ్వర్యంలో ఘనంగా ఏర్పాట్లు 



బోస్టన్‌: తెలుగుదేశం పార్టీ నిర్వహించుకొనే పసుపు పండుగ మహానాడును అమెరికాలోని ఎన్నారై టీడీపీ ఆధ్వర్యంలో నిర్వహించేందుకు సర్వం సిద్ధమైంది. బోస్టన్‌లో ఈ వేడుకలను అంగరంగ వైభవంగా నిర్వహించేందుకు ఏర్పాట్లు పూర్తయ్యాయి. ఎన్నారై టీడీపీ యూఎస్‌ఏ కోఆర్డినేటర్‌ జయరాం కోమటి ఆధ్వర్యంలో ఈ మహానాడును ఘనంగా నిర్వహించనున్నారు. ఈ నెల 20, 21 తేదీల్లో నిర్వహించే బోస్టన్‌ మహానాడులో పాల్గొనేందుకు అమెరికా సంయుక్త రాష్ట్రాల నుంచి పార్టీ నాయకులు, కార్యకర్తలు భారీ సంఖ్యలో బోస్టన్‌కు చేరుకున్నారు.



మహానాడును బోస్టన్‌లో కనీవినీ ఎగురని రీతిలో నిర్వహించాలని ఇప్పటికే సంకల్పించిన టీడీపీ ఎన్నారై విభాగం నేత జయరాం కోమటి.. ఆ మేరకు భారీగా ఏర్పాట్లు చేశారు. బోస్టన్‌లో స్వయంగా ఉండి మరీ ఆయన ఏర్పాట్లను పర్యవేక్షించారు. అతిథులకు అవసరమైన ఏర్పాట్లతో పాటు మహానాడులో చర్చించే అంశాలపై ఆయన ఇప్పటికే సమీక్షించారు. ఏపీలో ఎలాగైతే ఘనంగా నిర్వహిస్తారో.. అంతకన్నా ఘనంగా ఇక్కడ నిర్వహించేలా ఆయన ప్రత్యేక శ్రద్ధ వహించారు. ఈ కార్యక్రమాన్ని ఫేస్‌బుక్‌, యూట్యూబ్‌ లైవ్‌లలో ప్రసారానికి కూడా ఏర్పాట్లు చేశారు. 



క‌రోనా నేప‌థ్యంలో గ‌త రెండేళ్లు ఈ మ‌హానాడును వ‌ర్చువ‌ల్‌గానే నిర్వహించాల్సి వచ్చింది. అయితే.. ఈ ఏడాది క‌రోనా తగ్గుముఖం పట్టడంతో పాటు ముందస్తు ఎన్నికలు వచ్చే సూచనలు ఉండటంతో పార్టీ అధినేత చంద్రబాబు ఈ ఏడాది మహానాడును ఘనంగా నిర్వహించాలని నిర్ణయించారు. దీనికితోడు ఈ ఏడాది పార్టీ వ్యవస్థాపక అధ్యక్షులు ఎన్టీఆర్‌ శత జయంతి వేడుకలు కూడా ప్రారంభం కానుండటంతో మహానాడుకు మరింత ప్రాధాన్యం ఏర్పడింది. పలు అంశాలపై చర్చించి పార్టీ భవితకు పునాదులు పటిష్టం చేయనున్నారు.  ఇక‌, బోస్టన్‌ జరిగే మహానాడులో పాల్గొనేందుకు ఏపీ నుంచి రాజ‌మండ్రి రూర‌ల్ ఎమ్మెల్యే గోరంట్ల బుచ్చయ్య చౌదరి, ఎమ్మెల్సీ ఎంవీఎస్‌ రాజు, టీడీపీ రాష్ట్ర ప్రధాన కార్యదర్శి గౌతు శిరీష‌, అనంత‌పురం అర్బన్‌ మాజీ ఎమ్మెల్యే ప్రభాకర్‌ చౌదరి, టీడీపీ సీనియ‌ర్ నాయ‌కుడు మన్నవ సుబ్బారావు, టీడీపీ జాతీయ అధికార ప్రతినిధి న‌న్నూరి న‌ర్సిరెడ్డి, మాజీ ఎమ్మెల్యే కందుల  నారాయ‌ణ‌రెడ్డి త‌దిత‌రులు ఇప్పటికే చేరుకున్నారు.







బోస్టన్‌లో మహానాడు.. లైవ్‌లో వీక్షించండి..

USA: బహుళ జాతుల దేశంగా అమెరికా.. తగ్గుతున్న తెల్లవారి జనాభా

ఆసియన్, హిస్పానిక్‌ల సంఖ్య పెరుగుదల



వాషింగ్టన్‌: అమెరికా క్రమేణా బహుళ జాతుల సమ్మిళిత దేశంగా రూపుదిద్దుకుంటోంది. గత దశాబ్దంగా శ్వేత జాతీయుల ఆధిక్యం తగ్గుతుండడంతో పాటు, ఇతర జాతీయుల సంఖ్య కూడా పెరుగుతోంది. గురువారం సెన్సస్‌ బ్యూరో విడుదల చేసిన జనాభా లెక్కల్లో ఈ విషయం వెల్లడయింది. 1790 నుంచి ఇక్కడ జనాభా లెక్కలను సేకరిస్తున్నారు.
* తొలిసారిగా శ్వేత జాతీయుల సంఖ్య తగ్గింది. 2010లో వారి జనాభా 19.6 కోట్లు ఉండగా, తాజాగా 19.10 కోట్లు ఉంది. శాతాలవారీగా చూస్తే 63.7% నుంచి 57.8%కు తగ్గింది. అయితే మొత్తం జనాభాలో వారిదే ఆధిక్యం
* చాలా మంది తాము ఏదో ఒక జాతివారమని చెప్పుకోవడానికి ఇష్టపడడం లేదు. తాము బహుళ జాతీయులమని భావిస్తున్నారు. అలాంటి వారి సంఖ్య 4.99 కోట్ల వరకు ఉంది.  
* గత పదేళ్లలో పల్లెల్లో జనాభా తగ్గింది. మెట్రోపాలిటన్‌ నగరాల్లో విపరీతంగా పెరిగింది.  
* దేశంలో పిల్లల సంఖ్య బాగా తగ్గుతోంది. జనాభా వృద్ధి రేటు తగ్గడమే ఇందుకు కారణం. 18 ఏళ్ల కన్నా తక్కువ ఉన్న పిల్లల సంఖ్య 2010లో 7.42 కోట్లు ఉండగా, ఇప్పుడు 7.31 కోట్లు ఉంది. 1.4%మేర తగ్గుదల కనిపిస్తోంది. దేశ జనాభాలో 22% మంది పిల్లలే.
* 18 ఏళ్లు దాటిన వయోజనుల జనాభా 23.7 కోట్ల నుంచి 26.1 కోట్లకు పెరిగింది. శాతాల వారీగా చూస్తే 76% నుంచి 78%కి చేరింది. 
* ఆసియన్లు, స్పానిష్‌-మెక్సికో మూలాలు ఉన్న హిస్పానిక్‌ జాతుల సంఖ్య గణనీయంగా పెరిగింది. దేశ జనాభాలో 18.7% మంది హిస్పానిక్‌లే. మొత్తం 6.21 కోట్ల మంది ఉన్నారు. ఆసియన్ల సంఖ్య దశాబ్దం కాలంలో మూడొంతులు పెరిగింది. మొత్తం 2.4 కోట్ల మంది ఉన్నారు. 
* అమెరికా మొత్తం జనాభా 33.14 కోట్లుగా నమోదయింది.  

ఫిలడెల్ఫియాలో తెదేపా నేత మళ్ల అప్పారావుకు సన్మానం



ఫిలడెల్ఫియా: అమెరికా పర్యటనలో ఉన్న తెదేపా సీనియర్‌ నేత, వైజాగ్ మాజీ కార్పొరేటర్ మళ్ల అప్పారావును మే 2న అమెరికాలోని ఫిలడెల్ఫియాలో ఫిలడెల్ఫియా తెలుగుదేశం అభిమానులు ఘనంగా సత్కరించారు. పార్టీ ఆవిర్భావం నుంచి నిస్వార్థంగా సేవలందిస్తున్న అప్పారావులాంటి నేతలు.. పార్టీకి వెన్నెముకలాంటి వారని, ఎన్టీఆర్‌ స్ఫూర్తితో చంద్రబాబు నాయకత్వంలో పార్టీకి పునర్‌ వైభవం కోసం కృషిచేయాలని ఆకాంక్షించారు. ఈ సందర్భంగా మళ్ల అప్పారావు మాట్లాడుతూ.. ఎన్టీఆర్‌ పిలుపు మేరకు అభిమానిగా రాజకీయాల్లోకి వచ్చానని, ప్రవాసాంధ్రులంతా చంద్రబాబు నాయకత్వంలో రాబోయే ఎన్నికల్లో తెదేపా గెలుపుకోసం కృషిచేయాలని కోరారు. పట్టాలు తప్పిన ప్రగతి చక్రాలను మళ్లీ గాడిలో పెట్టి ఏపీ అభివృద్ధిలో పాలుపంచుకోవాలని విజ్ఞప్తి చేశారు. ఈ కార్యక్రమంలో పొట్లూరి రవి, సునీల్‌ కోగంటి, గోపి వాగ్వాల, సతీష్ తుమ్మల, సాంబయ్య కోటపాటి, కోటి, పవన్ నడింపల్లి, ఫణి కంతేటి, విశ్వనాధ్ కోగంటి మోహన్ మల్ల తదితరులు పాల్గొన్నారు.



అమెరికా వీసా దరఖాస్తుదారులకు శుభవార్త

డిసెంబరు 31 వరకు వ్యక్తిగత ఇంటర్వ్యూలు రద్దు



వాషింగ్టన్‌: అమెరికా వీసా దరఖాస్తుదారులకు సంతోషం కలిగించే విషయాన్ని అగ్రరాజ్యం చెప్పింది. ఈ మేరకు విద్యార్థులు, వృత్తి నిపుణులు సహా పలు రకాల వీసా దరఖాస్తుదారులకు భారత్‌లోని దౌత్య కార్యాలయాల్లో ఈ ఏడాది డిసెంబరు 31 వరకు వ్యక్తిగత ఇంటర్వ్యూ రద్దు చేసినట్లు అమెరికా సీనియర్‌ దౌత్యవేత్త ఒకరు భారత సంతతి ప్రతినిధులకు తెలిపారు. విద్యార్థులు (ఎఫ్‌, ఎమ్‌, అకడమిక్‌ జె వీసాలు), వృత్తి నిపుణులు (హెచ్‌-1, హెచ్‌-2, హెచ్‌-3, వ్యక్తిగత ఎల్‌-వీసాలు), కళాకారులు, విశిష్ట ప్రతిభావంతులు (ఓ, పీ, క్యూ వీసాలు) కింద వీసా కోసం దరఖాస్తు చేసుకున్నవారు వ్యక్తిగత ఇంటర్వ్యూ నుంచి మినహాయింపునకు అర్హులు. వీసా దరఖాస్తుదారులకు ఇది చాలా మేలు చేకూర్చుతుందని అధ్యక్షుడు జో బైడెన్‌ సలహాదారుడు అజయ్‌  జైన్‌ భుటోరియా చెప్పారు. అమెరికాకు చెందిన దక్షిణ, మధ్య ఆసియా వ్యవహారాల సహాయ కార్యదర్శి డొనాల్డ్‌ లూతో భేటీ అనంతరం అజయ్‌ ఈ విషయాన్ని వెల్లడించారు. ఈ మేరకు కాలిఫోర్నియా రాష్ట్రంలోని సిలికాన్‌ వ్యాలీలో శుక్రవారం లూతో భేటీ సందర్భంగా భుటోరియా వీసాల వ్యవహారాన్ని ప్రస్తావించగా.. డిసెంబరు 31 వరకు కొన్ని రకాల వీసా దరఖాస్తుదారులకు ఇంటర్వ్యూలు రద్దు చేస్తున్నామని ఆయన తెలిపారు. వీసా రద్దు కార్యక్రమం కింద ప్రయోజనం పొందాలంటే.. గతంలో ఏదైనా విభాగంలో అమెరికా వీసా పొంది ఉండాలి. ఏనాడూ వీసా తిరస్కరణకు గురై ఉండకూడదు. అదే సమయంలో వీసాకు సంబంధించి తగిన అర్హతలు లేని వారు మినహాయింపు పొందలేరు. వ్యక్తిగత ఇంటర్వ్యూల రద్దు సౌలభ్యాన్ని ఉపయోగించుకునేందుకు వీలుగా త్వరలోనే దిల్లీలోని అమెరికా రాయబార కార్యాలయం, చెన్నై, హైదరాబాద్‌, కోల్‌కతా, ముంబయిల్లోని కాన్సులేట్‌లు 20,000 అదనపు అపాయింట్‌మెంట్లు జారీచేయనున్నట్లు దిల్లీలోని అమెరికా రాయబార కార్యాలయం వెబ్‌సైట్‌లో ఓ నోటీసు ఉంచారు. 

Miss Universe Singapore: మిస్‌ యూనివర్స్‌ సింగపూర్‌గా తెలుగమ్మాయి



సింగపూర్‌: మిస్‌ యూనివర్స్‌ సింగపూర్‌ -2021 కిరీటాన్ని తెలుగమ్మాయి నందిత దక్కించుకున్నారు. కొద్దిసేపటి క్రితం నిర్వాహకులు ఫలితాలు వెల్లడించారు. 25 ఏళ్ల క్రితం నందిత కుటుంబం సింగపూర్‌లో స్థిరపడింది. ప్రస్తుతం ఆమె సింగపూర్‌లోని లాసల్లా కాలేజ్‌ ఆఫ్‌ ఆర్ట్స్‌లో డబుల్‌ మేనేజ్‌మెంట్‌ డిగ్రీ చేస్తున్నారు. నందిత తల్లిదండ్రులు గోవర్థన్‌, మాధురిల స్వస్థలం శ్రీకాకుళం.





దుబాయ్‌ ఇండియన్ కాన్సులేట్‌లో రవీంద్రనాథ్ ఠాగూర్ జయంతి



దుబాయి: దుబాయ్‌లోని ఇండియన్ కాన్సులేట్‌లో రవీంద్రనాథ్ ఠాగూర్ జయంతిని నిర్వహించారు. ఈ సందర్భంగా ‘ఠాగూర్ బియాండ్ హారిజోన్’ అనే ఆల్బమ్‌లో 3 ఐకానిక్ పాటలను విడుదల చేశారు. ఠాగూర్ రాసిన మూడు పాటలు అరబిక్‌లోకి అనువదించడం, సమర్పించడం ఇదే మొదటిసారి కావడం గమనార్హం. ఈ మూడు పాటలను ప్రఖ్యాత ఎమిరాటి కవి డా. షిహాబ్ ఘనేమ్ బెంగాల్ భాష నుంచి అరబిక్‌లోకి అనువదించారు. ఈ పాటలను దేవ్ చక్రవర్తి స్వరపరిచారు, సంగీతాన్ని అందించారు. 130 భాషల్లో పాటలు పాడి గిన్నిస్ బుక్ ఆఫ్ వరల్డ్ రికార్డు నెలకొల్పిన సుచేత సతీష్ ఈ మూడు పాటలను పాడారు. దుబాయిలోని ఇండియన్ కాన్సులేట్ ఆడిటోరియంలో నిర్వహించిన కార్యక్రమంలో కాన్సుల్ జనరల్ ఆఫ్ ఇండియా అమన్ పూరి పాటలను విడుదల చేశారు.



కార్యక్రమానికి టాడు మాము అధ్యక్షత వహించారు. భారతీయ పునరుజ్జీవనానికి ఠాగూర్‌ చిహ్నం లాంటివారని అన్నారు. ప్రజల్లో పాతుకుపోయిన సంగీత సంప్రదాయం అభివృద్ధికి ఠాగూర్‌ అపారమైన కృషి చేసినట్లు చెప్పారు. సుచేత, దేవ్ చక్రవర్తి కలిసి బెంగాలీ నుంచి అరబిక్‌లోకి అనువదించిన పాటలను ఆలపించారు. భారత్‌, యూఏఈ సాంస్కృతిక సంబంధాలను బలోపేతం చేయడం కోసం డా. ఘనేం, దేవ్, సుచేత సతీష్ కలిసి మరిన్ని పాటల అనువాదంపై పనిచేస్తున్నారు. కార్యక్రమంలో ఇండియన్ పీపుల్స్ ఫోరంకు చెందిన ప్రదీప్ మురళీ, సుమీత, కుంభాల మహేందర్ రెడ్డి, శివ కుమార్, ఇండియన్ కాన్సులేట్‌ అధికారులు పాల్గొన్నారు.

TTD: శ్రీవారి ఎస్వీబీసీ ట్రస్టుకు ఎన్నారై భారీ విరాళం



తిరుమల: తిరుమల శ్రీవారి ఎస్వీబీసీ ట్రస్టుకు ప్రవాస అమెరికాకు చెందిన ఎన్నారై రూ.4.20 కోట్ల విరాళం అందించారు. అమెరికాలోని బోస్టన్‌లో నివాసం ఉంటున్న ప్రవాస భారతీయులు రవి ఐకా.. తన ప్రతినిధి విజయవాడకు చెందిన రామకృష్ణ ప్రసాద్‌ ద్వారా విరాళం అందించారు. ఈ మేరకు తిరుమల తిరుపతి దేవస్థానం(తితిదే) అదనపు ఈవో ధర్మారెడ్డిని కలిసిన రామకృష్ణ ప్రసాద్‌ విరాళానికి సంబంధించిన డీడీలను అందజేశారు. రవి ఐకా ఇప్పటికే పలు ట్రస్టులకు దాదాపు రూ.40 కోట్ల వరకు విరాళంగా అందించారని ధర్మారెడ్డి తెలిపారు. ఎస్వీబీసీలో కెమెరాలు, ఇతర సాంకేతిక పరికరాల కొనుగోలు కోసం రూ. 7 కోట్లు విరాళంగా ఇచ్చేందుకు రవి ఐకా ముందుకొచ్చారని.. తొలి విడతగా రూ. 4.20 కోట్లు అందజేశారని వెల్లడించారు. ఈ మొత్తంతో ఎస్వీబీసీకి అవసరమైన స్టేట్ ఆఫ్ ఆర్ట్ కెమెరాలు, ఇతర సాంకేతిక పరికరాలు కొనుగోలు చేయనున్నట్లు ధర్మారెడ్డి తెలిపారు.

టొరంటోలో ‘బిర్చ్‌ మౌంట్‌ ఫ్రెండ్‌ గ్రూప్‌’ ఆధ్వర్యంలో దీపావళి వేడుకలు



ఇంటర్నెట్‌డెస్క్‌: కెనడాలోని టోరంటోలో బిర్చ్‌ మౌంట్‌ ఫ్రెండ్‌ గ్రూప్‌ ఆధ్వర్యంలో దీపావళి వేడుకలను ఘనంగా నిర్వహించారు. సుమారు 120 మంది వాలంటీర్లు, 170 మంది కళాకారులు, 1500 మంది అతిథులతో వేడుకలు అంబరాన్నంటాయి. సుమారు 7 గంటల పాటు శాస్త్రీయ నృత్యాలతో పాటు తెలుగు, తమిళం, కన్నడ, మలయాళ, హిందీ, మరాఠీ, ఒడియా భాషల పాటలు, డాన్సులు ఆహూతులను అలరించాయి. 

ఈ వేడుకలకు టొరంటో సిటీ కౌన్సిలర్‌ గేరి క్రాఫోర్డ్‌ దంపతులు ముఖ్యఅతిథిగా హాజరై బిర్చ్‌ మౌంట్‌ ఫ్రెండ్‌ గ్రూప్‌ సభ్యులకు దీపావళి శుభాకాంక్షలు తెలిపారు. భారత్‌-కెనడా బంధం మరింత బలోపేతం కావాలని ఆకాంక్షించారు. బిర్చ్‌ మౌంట్‌ ఫ్రెండ్‌ గ్రూప్‌ కార్యనిర్వాహక సభ్యులు జగపతి రాయల, సూర్య కొండేటి, ప్రతాప్‌ బొల్లవరం, విష్ణు వంగల, రమేశ్‌ తుంపర, శ్రీకాంత్‌ బండ్లమూడి, రాజశేఖర్‌రెడ్డి, మూర్తి వారణాసి, నరసింహారెడ్డి, సర్దార్‌ ఖాన్‌, రామసుబ్బారెడ్డి తదితరులు ఈ ఈవెంట్‌ను నిర్వహించారు. ఈ కార్యక్రమం విజయవంతానికి ‘మిషన్‌ ఆఫ్‌ మదర్స్‌’ సహకరించారు. 



ఈ సందర్భంగా ఆర్గనైజర్ జగపతి రాయల మాట్లాడుతూ కెనడా చరిత్రలో ఇది అతిపెద్ద దీపావళి ఈవెంట్‌ అని.. ఇలాంటి మనదైన పండుగలు మరిన్ని నిర్వహించి తెలుగువారి సంస్కృతీ సంప్రదాయాలను కాపాడతామని చెప్పారు. దీనారెడ్డి ముత్తుకూరు, రామ్‌ జిన్నల, శ్రీకాంత్‌ లింగమనేని, ఫణీంద్ర కుమార్‌ కొడాలి, భరత్‌కుమార్‌ రెడ్డి, మినర్వా రెస్టారెంట్‌, హార్ట్‌ఫుల్‌ రిలాక్సేషన్‌ సౌజన్యంతో ఈ వేడుకలు ఘనంగా ముగిశాయి. మరో ఆర్గనైజర్‌ సూర్య కొండేటి మాట్లాడుతూ 120 మంది వాలంటీర్లు రాత్రీపగలు శ్రమించి దీపావళి ఈవెంట్‌ను విజయవంతం చేశారంటూ వారికి ప్రత్యేకంగా కృతజ్ఞతలు తెలిపారు. కార్యక్రమం అనంతరం చిన్నారులు, పెద్దలంతా కలిసి బాణసంచా కాల్చి సందడి చేశారు.







Joe Biden: అమెరికా కంటే.. భారత్‌ మీడియాదే ఉత్తమ ప్రవర్తన..!

అధ్యక్షుడి వ్యాఖ్యలను సమర్థించిన వైట్‌హౌస్‌



వాషింగ్టన్‌: అమెరికా మీడియా కంటే భారత్‌ మీడియానే ఉత్తమంగా వ్యవహరించిందంటూ అమెరికా అధ్యక్షుడు జో బైడెన్‌ చేసిన వ్యాఖ్యలను వైట్‌హౌస్‌ సమర్థించింది. అంతమాత్రాన అమెరికా మీడియాపట్ల ఆయన కఠినంగా వ్యవహరించినట్లు కాదని అక్కడి మీడియాను బుజ్జగించే ప్రయత్నం చేసింది. అమెరికా పర్యటనలో భాగంగా భారత ప్రధాని నరేంద్ర మోదీతో భేటీ సందర్భంగా భారత్‌ మీడియాను జో బైడెన్‌ ప్రశంసించడాన్ని వైట్‌హౌస్‌ మరోసారి సమర్థించింది.

భారత ప్రధాని నరేంద్రమోదీతో జరిపిన ద్వైపాక్షిక చర్చల అనంతరం భారత మీడియాను అమెరికా అధ్యక్షుడు జో బైడెన్‌ ప్రశంసించారు. అమెరికా మీడియా కంటే భారత్‌ మీడియా ఉత్తమంగా ప్రవర్తించిందన్నారు. విదేశీ అధినేత సమక్షంలో సరైన అంశంపై ప్రశ్నలు అడగలేదని అమెరికా విలేకరులను విమర్శించారు. ఇదే విషయంపై అమెరికా జర్నలిస్టులు వైట్‌హౌస్‌ ప్రెస్‌ సెక్రటరీ జెన్‌ సాకీ ప్రశ్నల వర్షం కురిపించారు. అయినప్పటికీ.. అధ్యక్షుడు చేసిన వ్యాఖ్యలు సరైనవేనని జెన్‌ సాకీ స్పష్టం చేశారు.

‘అధ్యక్షుడు చెప్పింది ఏంటంటే.. అమెరికా జర్నలిస్టులు ప్రతిసారి ఏదైనా ప్రత్యేక అంశంపై మాట్లాడరు. కొవిడ్‌ వ్యాక్సిన్‌ల గురించి మాట్లాడాలని అధ్యక్షుడు భావించారు. కానీ, అమెరికా మీడియా ప్రశ్నలు మాత్రం అందుకు సంబంధించినవి కొన్ని మాత్రమే ఉండగా.. చాలావరకూ వేరేవి ఉన్నాయి. అందుకే అధ్యక్షుడు ఆ విధంగా స్పందించి ఉంటారు’ అని వైట్‌హౌస్‌ ప్రెస్‌ సెక్రటరీ జెన్‌ సాకీ పేర్కొన్నారు. అంతమాత్రాన ప్రతిసారీ అదేవిధంగా వ్యవహరించినట్లు కాదని సమర్థించుకునే ప్రయత్నం చేశారు. అయితే, అమెరికా మీడియాతో భారత్‌ మీడియాను పోల్చడం పట్ల అభ్యంతరం వ్యక్తం చేసిన ఓ విలేకరి.. రిపోర్టర్స్‌ వితౌట్‌ బార్డర్స్‌(RSF) నివేదిక ప్రకారం పత్రికా స్వేచ్ఛలో భారత్‌ 142వ స్థానంలో ఉందని గుర్తుచేశారు. అలాంటప్పుడు భారత్‌తో ఎలా పోల్చుతారని ప్రశ్నించారు. అందుకు సమాధానమిచ్చిన ప్రెస్‌ సెక్రటరీ.. బాధ్యతలు స్వీకరించిన ఈ తొమ్మిది నెలల్లో అధ్యక్షుడు 140కిపైగా మీడియా సమావేశాల్లో పాల్గొన్నారని పేర్కొన్నారు. మీడియా పట్ల ఆయనకు గౌరవం ఉందని గుర్తుచేశారు.

షార్లెట్‌లో ఘనంగా చంద్రబాబు జన్మదిన వేడుకలు



అమెరికా: తెలుగుదేశం పార్టీ అధినేత, ఏపీ మాజీ ముఖ్యమంత్రి నారా చంద్రబాబు నాయుడు జన్మదిన వేడుకలను అమెరికాలోని అన్ని పెద్ద నగరాలలో ఎన్నారై తెదేపా కార్యకర్తలు భారీ ఎత్తున నిర్వహించారు. తెలుగుదేశం పార్టీ అభిమానులు, చంద్రబాబు అభిమానులు సమన్వయపరుచుకొని  ఈ వేడుకలను జరిపారు. నార్త్ కెరొలినా రాష్ట్రంలోని షార్లెట్ నగరంలో చంద్రబాబు 72వ పుట్టినరోజు వేడుకలు అత్యంత ఘనంగా నిర్వహించారు. వేడుకల కోసం స్థానిక తెలుగుదేశం పార్టీ నాయకులు పురుషోత్తం చౌదరి గుడే, ఠాగూర్ మల్లినేని ఆధ్వర్యంలో తెదేపా అభిమానులు సమావేశమై ఈవేడుకలను ఘనంగా జరిపారు. 



‘‘హ్యాపీ బర్త్ డే నారా చంద్రబాబు నాయుడు, జై చంద్రబాబు, జై జై తెలుగుదేశం’’ అంటూ అభిమానుల నినాదాల నడుమ కేక్ కోసి వేడుక చేశారు. ఈ సందర్భంగా పురుషోత్తం చౌదరి గుడే మాట్లాడుతూ.. 72 ఏళ్ల వయసులో కూడా ఆంధ్రప్రదేశ్ రాష్ట్ర అభివృద్ధికి పడే తపన, కష్టం మనందరికీ స్ఫూర్తిదాయకం అన్నారు. 2024 ఎన్నికల్లో చంద్రబాబును గెలిపించేందుకు తమ వంతు ప్రయత్నం చేస్తామన్నారు. మళ్లీ ఏపీ రాష్ట్ర ముఖ్యమంత్రిగా చంద్రబాబును ఎన్నుకొని అసలైన పుట్టినరోజు బహుమతి ఇవ్వాలన్నారు. 



దేవరాజు మాట్లాడుతూ.. నారా చంద్రబాబుని మళ్లీ ఆంధ్రప్రదేశ్ ముఖ్యమంత్రిని చేస్తే మనకు, మన తర్వాత తరాలవారికి మంచి భవిష్యత్తును ఇస్తారని అన్నారు. మనం కూడా అలసత్వం వదిలి మేధోమథనం చేసి తెలుగుదేశం పార్టీకి మన మన గ్రామాల్లో ఎలా సహాయం చేయగలమో ఆలోచించాల్సిన సమయం ఆసన్నమైందన్నారు. ఈ వేడుకల్లో పాల్గొన్న అందరికీ ఠాగూర్ మల్లినేని కృతజ్ఞతలు తెలిపారు. 

సింగపూర్‌లో ఘనంగా వినాయక చవితి



ఇంటర్నెట్‌ డెస్క్‌: సింగపూర్‌లో ‘సింగపూర్‌ తెలుగు సమాజం’ ఆధ్వర్యంలో వినాయక చవితి పర్వదినాన్ని ఘనంగా నిర్వహించారు. స్థానిక పీజీపీ హాల్‌లో వినాయకుడికి భక్తిశ్రద్ధలతో పూజలు నిర్వహించారు. ప్రత్యేకంగా అలంకరించిన గణనాథుని ప్రతిమ భక్తులను విశేషంగా ఆకట్టుకుంది. పూజలో భాగంగా వేదపండితులు గణేశుని గొప్పతనం గురించి వివరించారు. సుమారు 100 మంది బాలబాలికలు బాల గణపతి పూజలో పాల్గొన్నారు. 



ఈ సందర్భంగా ‘సింగపూర్‌ తెలుగు సమాజం’ అధ్యక్షుడు కోటిరెడ్డి మాట్లాడుతూ.. అందరికీ వినాయక చవితి శుభాకాంక్షలు తెలిపారు. పూజలో పాల్గొన్న పిల్లలందరికీ ప్రత్యేకంగా మట్టితో చేసిన బాల గణపతి విగ్రహాన్ని అందించామని, గణపతి పూజకు హాజరైన సుమారు 500 మందికి 21 రకాల పత్రిని ఉచితంగా అందజేశామన్నారు. కార్యక్రమ నిర్వాహకులు రవి సోమా మాట్లాడుతూ.. అందరికీ గణేశుని ఆశీస్సులు అందించాలనే ఉద్దేశంతో నిర్వహించిన ఈ పూజా కార్యక్రమాన్ని ప్రత్యక్షంగా సుమారు 500మంది, 3500 మంది అంతర్జాలం ద్వారా వీక్షించారని తెలిపారు. అందరి మంచి కోసం నిర్వహించిన కార్యక్రమాన్ని విజయవంతం చేయడంలో ఎంతోమంది సహకరించారని పేర్కొన్నారు. ఈ సందర్భంగా కార్యవర్గసభ్యులకు, దాతలకు, పూజా కార్యక్రమాల్లో వారికి కార్యదర్శి సత్య చిర్ల కృతజ్ఞతలు తెలిపారు.



విద్యార్థులకు ద్వారాలు తెరచిన బ్రిటన్‌!

ఈ-వీసాల విధానం ఆరంభం
రెండేళ్లు పనిచేసేందుకూ వెసులుబాటు



ఈనాడు, హైదరాబాద్‌: విద్యార్థుల కోసం బ్రిటన్‌ ద్వారాలు తెరచింది. చదువుకునేందుకు తమ దేశానికి వచ్చే విద్యార్థుల్లో అర్హులు రెండేళ్లపాటు పనిచేసేందుకు సైతం వెసులుబాటు కల్పిస్తోంది. ఈ మేరకు ఈ-వీసా విధానాన్ని బ్రిటన్‌ హోం సెక్రటరీ ప్రీతిపటేల్‌ ఆవిష్కరించినట్లు హైదరాబాద్‌లోని బ్రిటిష్‌ డిప్యూటీ హైకమిషనర్‌ కార్యాలయం గురువారం ఒక ప్రకటనలో పేర్కొంది. ‘దరఖాస్తులను తొలిసారి డిజిటల్‌ రూపంలో ఆహ్వానిస్తున్నాం. చరవాణి ద్వారానూ దరఖాస్తు చేసుకోవచ్చు. అర్హులైన విద్యార్థులకు ఈ-వీసాలను జారీ చేస్తాం. చరవాణిలోనే ఈ-వీసా ఉండటంతో ఎలాంటి సందర్భాల్లోనే తమ హోదాను నిరూపించుకునేందుకు వెసులుబాటుగా ఉంటుంది’ అంటూ ప్రస్తావించింది. ‘ఈసారి బ్రిటన్‌లో చదువుకునేందుకు విద్యార్థులు పెద్దసంఖ్యలో దరఖాస్తు చేస్తారని అంచనా వేస్తున్నాం. గత ఏడాది 56వేల మంది భారతీయ విద్యార్థులకు వీసాలిచ్చాం. అంతకు ముందు ఏడాదితో పోలిస్తే అది 13 శాతం అదనం. భారత్‌తో పాటు అంతర్జాతీయ విద్యార్థులు బ్రిటన్‌లో చదువుకునేందుకు పాయింట్ల ఆధారిత ఇమిగ్రేషన్‌ విధానాన్ని ప్రారంభించాం’ అని ప్రీతి పటేల్‌ పేర్కొన్నారు. బ్రిటన్‌లోని విశ్వవిద్యాలయాలు భారతీయ విద్యార్థులకు గమ్యస్థానాలుగా ఉన్నాయని ఇండియాలోని బ్రిటిష్‌ హైకమిషనర్‌ జాన్‌ థాంప్సన్‌ తెలిపారు. ఇమిగ్రేషన్‌ వ్యవహారాలపై గత మే నెలలో కుదిరిన ఒప్పందం మేరకు నిపుణులైన విద్యార్థులకు మెరుగైన అవకాశాలు కల్పిస్తున్నట్లు పేర్కొన్నారు. గ్రాడ్యుయేట్‌ విద్యార్థుల దరఖాస్తులకు సంబంధించిన మరింత సమాచారం కోసం gov.uk ను సంప్రదించవచ్చని, ఇప్పటికే కోర్సుల్లో చేరినవారు, ఈ సంవత్సరం చేరాలనుకునేవారు సెప్టెంబరు 27లోగా దరఖాస్తు చేసుకోవాల్సి ఉంటుందని ఆ ప్రకటనలో స్పష్టీకరించారు. 

Kidnap: యూఎస్‌లో భారతీయ కుటుంబం దారుణ హత్య.. పంజాబ్‌లో విషాదఛాయలు!



హోషియార్పూర్‌: అమెరికాలోని కాలిఫోర్నియాలో ఇటీవల కిడ్నాప్‌కు గురైన భారత సంతతి కుటుంబం దారుణ హత్యకు గురైంది. ఎనిమిది నెలల పాపతో పాటు నలుగురిని దారుణంగా హత్య చేసిన ఘటనతో పంజాబ్‌లో తీవ్ర విషాదం నెలకొంది. మృతుల స్వగ్రామం హర్షిపిండ్‌లో విషాద ఛాయలు అలముకున్నాయి. బాధిత కుటుంబాన్ని పరామర్శించేందుకు చుట్టుపక్కల గ్రామాల నుంచి ప్రజలు పెద్ద సంఖ్యలో తరలివెళ్తున్నారు. ఈ దారుణానికి పాల్పడిన వారిని గుర్తించిన కఠినంగా శిక్షించాలని డిమాండ్‌ చేస్తున్నారు. విదేశాలకు వెళ్లే భారతీయుల భద్రతకు చర్యలు తీసుకోవాలని ప్రభుత్వాలను కోరుతున్నారు. 

వివరాల్లోకి వెళ్తే.. కాలిఫోర్నియాలోని మెర్సిడెస్‌ కౌంటీలో నివాసముంటున్న భారత సంతతికి చెందిన జస్దీప్‌ సింగ్‌ కుటుంబం ట్రక్కుల రవాణ వ్యాపారం చేస్తోంది. సోమవారం ఉదయం జస్దీప్‌ సింగ్‌ (36), ఆయన భార్య జస్లీన్‌ కౌర్‌ (27), తమ ఎనిమిది నెలల పాప ఆరూహి దేహ్రీతో పాటు చిన్నారి మామ అమన్‌దీప్‌ సింగ్‌ (39)ను ఓ గుర్తు తెలియని దుండగుడు తుపాకితో బెదిరించి ఓ ట్రక్కులో ఎక్కించుకొని కిడ్నాప్‌ చేశాడు. దీంతో దర్యాప్తు చేసిన పోలీసుల బుధవారం సాయంత్రం ఇండియానా రోడ్డు, హచిన్సన్‌ రోడ్డు సమీపంలోని ఓ తోటలో వీరి మృతదేహాలను గుర్తించారు. ఈ వార్త తెలియడంతో పంజాబ్‌లోని వారి స్వగ్రామం హర్షిపిండ్‌తో పాటు పాటు సమీప గ్రామల్లో విషాదఛాయలు అలముకున్నాయి. స్థానిక ప్రజలు జస్దీప్‌ నివాసానికి చేరుకొని వారి తల్లిదండ్రులను పరామర్శించేందుకు వెళ్లగా.. ఇంటికి తాళం వేసి ఉండటంతో వెనుదిరుగుతున్నారు. 

జస్దీప్‌ తల్లిదండ్రులిద్దరూ ప్రభుత్వ ఉద్యోగులుగా పనిచేసి రిటైరయ్యారు. తమ పిల్లలు కిడ్నాప్‌కు గురైన వార్త తెలియగానే ఆ దంపతులిద్దరూ అమెరికా బయల్దేరి వెళ్లారు. ఈ ఘటనపై హర్షిపిండ్‌ సర్పంచ్‌ సిమ్రాన్‌ సింగ్‌ మాట్లాడుతూ.. ‘‘ఈ దుర్ఘటన గురించి తెలియగానే గ్రామస్థులంతా శోకసంద్రంలో మునిగిపోయారు. జస్దీప్ తండ్రి రణ్‌ధీర్‌ సింగ్‌ ఇంట్లో ఎవరూ లేకపోవడంతో జనం వెనుదిరిగి వెళ్లిపోతున్నారు. రణ్‌ధీర్‌ సోదరి ఇల్లు తెలిసినవారు అక్కడికి వెళ్లి తమ సానుభూతి తెలుపుతున్నారు. విదేశాలకు వెళ్లే భారతీయులకు భద్రత ఉండాలని డిమాండ్‌ చేస్తున్నాం. ఈ దారుణానికి పాల్పడిన దోషులకు కఠిన శిక్షలు విధించాలి’’ అని తెలిపారు.

ఈ ఘటనపై కేంద్రమంత్రి,  ఎంపీ సోం ప్రకాశ్‌ తీవ్ర దిగ్భ్రాంతి వ్యక్తంచేశారు. మృతుల కుటుంబాలకు అవసరమైన సహాయ సహకారాలు అందిస్తామని హామీ ఇచ్చారు. ఇంకోవైపు, ఈ ఘటనపై పంజాబ్‌ సీఎం భగవంత్‌ మాన్‌, శిరోమణి అకాలీద్‌ అధ్యక్షుడు సుఖ్‌బీర్‌సింగ్‌ బాదల్‌ తీవ్ర దిగ్భ్రాంతి వ్యక్తంచేశారు. తమ రాష్ట్రానికి చెందిన కుటుంబం అమెరికాలో హత్యకు గురికావడం పట్ల ఉన్నత స్థాయి విచారణ జరిగేలా చర్యలు తీసుకోవాలని కేంద్ర విదేశాంగ మంత్రి ఎస్‌.జయశంకర్‌కు విజ్ఞప్తి చేశారు. 

Nara Lokesh: లండన్‌, కోవెంట్రీలో ఘనంగా నారా లోకేశ్‌ పుట్టినరోజు వేడుకలు



ఇంటర్నెట్‌డెస్క్‌: తెదేపా జాతీయ ప్రధాన కార్యదర్శి నారా లోకేశ్‌ పుట్టినరోజు వేడుకలను యూకేలో ఘనంగా నిర్వహించారు. ఎన్‌ఆర్‌ఐ తెదేపా యూకే విభాగం ఆధ్వర్యంలో లండన్‌, కోవెంట్రీ నగరాల్లో వేడుకలు జరిగాయి. లండన్‌ సమీపంలోని హౌన్స్లో పట్టణంలో ఎన్‌ఆర్‌ఐ తెదేపా యూకే అధ్యక్షుడు పోపూరి వేణుమాధవ్‌ ఆధ్వర్యంలో బర్త్‌డే కేక్‌ కట్‌ చేసి లోకేశ్‌కు శుభాకాంక్షలు తెలిపారు. కోవెంట్రీలో యూకే తెదేపా ఉపాధ్యక్షుడు చక్రి మొవ్వా ఆధ్వర్యంలో వేడుకలు నిర్వహించి కేక్‌ కట్‌ చేశారు. 



ఈ సందర్భంగా ‘యువగళం’ పాదయాత్ర విజయవంతం కావాలంటూ ఎన్‌ఆర్ఐ తెదేపా యూకే శ్రేణులు హౌన్స్లో పట్టణంలో ర్యాలీ నిర్వహించాయి. అనంతరం నిర్వహించిన సభలో నేతలు మాట్లాడుతూ  ఆంధ్రప్రదేశ్‌లో అంధకారం తొలగి మళ్లీ అభివృద్ధి పథంలోకి రావాలంటే చంద్రబాబు సీఎం కావాల్సిన అవసరముందని అభిప్రాయపడ్డారు. ఈ సందర్భంగా ‘సైకో పోవాలి.. సైకిల్‌ రావాలి’ నినాదాలతో నేతలు హోరెత్తించారు. ఈ కార్యక్రమంలో యూకే నేతలు శ్రీకిరణ్‌ పరుచూరి, ప్రసన్న నాదెండ్ల, సురేశ్‌ కోరం, శ్రీనివాస్‌ పాలడుగు, నవీన్‌ జవ్వాడి, సుందర్‌రాజు మల్లవరపు, మేరీ కల్పన, భాస్కర్‌ అమ్మినేని, అమర్నాథ్‌ మన్నే, కుమార్‌ నిట్టల తదితరులు పాల్గొన్నారు.



సీతారామ కల్యాణంతో పరవశించిన డుర్హం



పికెరింగ్‌: కెనడా ఒంటారియో రాష్ట్రంలోని పికెరింగ్ నగరం శ్రీ సీతారాముల నమ జపంతో పరవశించి పోయింది. డుర్హం తెలుగు క్లబ్ వారు శ్రీ నర్సింహా చార్యుల సారథ్యంలో సీతారామ కల్యాణ మహోత్సవాన్ని కన్నుల పండువగా నిర్వహించారు. డుర్హం వాస తెలుగు ప్రజలంతా కుటుంబ సమేతంగా ఈ కార్యక్రమానికి తరలివచ్చి జానకిరాముల ఆశీస్సులు పొందారు. ఈ కార్యక్రమానికి ముఖ్య అతిథులుగా ఒంటారియో రాష్ట్ర ఆర్థిక మంత్రి పీటర్ బెత్లెన్ఫాల్వయ్, వితబీ నగర ఉప మేయర్‌ ఎలిజిబెత్ హాజరయ్యారు. ఈ సందర్భంగా మంత్రి పీటర్ మాట్లాడుతూ.. సీతారాముల జీవితం అందరికీ ఆదర్శమని కొనియాడారు. ప్రపంచమంతా వసుధైక కుటంబమన్న ఆయన.. కెనడా దేశమే అందుకు ఉదాహరణగా పేర్కొన్నారు. భారతదేశ సంస్కృతిని కాపాడుకుంటున్నందుకు తెలుగువారిని ఉప మేయర్‌ ఎలిజిబెత్‌ అభినందించారు. వన్ వరల్డ్- వన్ ఫ్యామిలీ నినాదంతో అంత కలిసి మెలిసి ఉండాలని ఆకాంక్షించారు.



ముఖ్య అతిథులిద్దరూ డుర్హం తెలుగు క్లబ్‌ ఎగ్జిక్యూటివ్‌ సభ్యుల్ని అభినందించి సత్కరించారు. కల్యాణోత్సవం అనంతరం భక్తులకు స్వామివారి తీర్థ ప్రసాదాలను పంచిపెట్టారు. ఈ కార్యక్రమానికి డీటీసీ ప్రెసిడెంట్ నర్సింహారెడ్డి, కార్యవర్గ సభ్యులు రవి మేకల, శ్రీకాంత్‌ సింగిసేతి, వెంకట్‌ చిలివేరు, రమేశ్‌ ఉప్పాలపాటి, వాసు, గుణ, శేఖర్‌ రెడ్డి, కమలమూర్తి, శివ, యువి చెరుకూరి తదితరులు హాజరయ్యారు.











పేద విద్యార్థుల చదువుకు అండగా ‘పరుష ఫౌండేషన్’



మేరీల్యాండ్‌: పేద విద్యార్థుల చదువుకు ఆర్థిక సహాయం చేస్తూ తన దాతృత్వాన్ని చాటు కొంటున్నారు మహేశ్‌ పరుష. విద్యా దానమే మహాదానంగా భావించిన ఆయన.. అమెరికాలోని మేరీల్యాండ్‌లో స్థాపించిన తమ పరుష ఫౌండేషన్‌ ద్వారా అనేకమంది పేద విద్యార్థులకు ఉపకారవేతనాలు అందిస్తూ వారి కలల్ని సాకారం చేస్తున్నారు. తద్వారా సమాజ అభ్యున్నతికి తనవంతు తోడ్పాటు అందిస్తూ ప్రశంసలు అందుకొంటున్నారు. తాజాగా విద్యార్థులకు ఉత్తమ విద్య అందించాలన్న ఉద్దేశంతో మహేశ్‌ పరుష.. 20వేల డాలర్లు ఇచ్చి మరోసారి తన దాతృత్వాన్ని చాటుకున్నారు. విద్య జ్ఞానాన్ని ప్రసాదిస్తే.. ఆ జ్ఞానం జీవితానికి స్వావలంబన ఇస్తుందని పేర్కొన్నారు. తెలంగాణ నుంచి అమెరికా వెళ్లిన మహేశ్‌.. పేద విద్యార్థులు ఉన్నత విద్యను అభ్యసించేందుకు వీలుగా ఆర్థిక సాయం చేస్తూ తన వంతుగా తోడ్పాటు అందిస్తున్నారు. ఈ సందర్భంగా ఓ పాఠశాలలో ఏర్పాటు చేసిన కార్యక్రమంలో ఆయన ముఖ్య అతిథిగా పాల్గొని విద్యార్థులను ఉద్దేశించి మాట్లాడారు. భవిష్యత్తులో విద్యార్థుల చదువుకు ఎలాంటి అవసరం ఉన్నా తాను ముందువరుసలో నిలబడి సాయం చేస్తానని హామీ ఇచ్చారు. తాను చేస్తోన్న ఈ సాయానికి అనేక పాఠశాలల యాజమాన్యాలు, విద్యార్థుల తల్లిదండ్రులు ప్రశంసిస్తున్నారని ఆనందం వ్యక్తంచేశారు.



అమెరికాలో దుండగుడి కాల్పులు.. ముగ్గురి మృతి



వాషింగ్టన్‌: అమెరికాలో కాల్పుల కలకలం రేగింది. రాజధాని వాషింగ్టన్‌లో ఓ దుండగుడు కాల్పులకు తెగబడటంతో ముగ్గురు మృతిచెందారు. వెంటనే సమాచారం అందుకున్న పోలీసులు ఘటనాస్థలానికి చేరుకున్నారు. అనంతరం పోలీసులు జరిపిన కాల్పుల్లో దుండగుడు మృతిచెందాడు. ఈ ఘటనకు సంబంధించిన పూర్తి వివరాలు తెలియాల్సి ఉంది.

New York: ఉగ్రవాదం నశించాలంటూ పాకిస్థాన్ కాన్సులేట్ వద్ద ఇండియన్ అమెరికన్ల నిరసనలు



న్యూయార్క్: ముంబయిలో ఉగ్రవాదులు సృష్టించిన మారణహోమానికి 14 ఏళ్లు పూర్తయ్యాయి. ఈ ఉదంతం ప్రపంచ ఉగ్రవాద దాడుల్లోనే అత్యంత ఘోరమైన ఘటనగా చరిత్రలో నిలిచిపోయింది. ఈ సందర్బంగా అమెరికాలోని ఐదు ప్రధాన రాష్ట్రాల్లో ‘#NeverForget 26/11’ సందేశాలను చూపుతూ ఇండియన్ అమెరికన్ కమ్యూనిటీ, సౌత్ ఆసియన్ డైసుపోర ఆధ్వర్యంలో నిరసన కార్యక్రమాలు చేపట్టారు. 



న్యూయార్క్‌లోని పాకిస్థాన్ కాన్సులేట్ వద్ద నిరసన కార్యక్రమాలు చేశారు. పాకిస్థాన్‌ పెంచి పోషిస్తోన్న ఉగ్రవాదం నశించాలంటూ.. వందేమాతరం నినాదాలు చేశారు. పాక్‌పై ఒత్తిడి పెంచితేనే ఉగ్రవాదాన్ని నిర్ములిస్తుందని ఇండియన్ అమెరికన్ కమ్యూనిటీ నాయకులు అన్నారు. ప్రపంచ వ్యాప్తంగా మరణాహోమాన్ని సృష్టిస్తోన్న పాక్‌ ఉగ్రవాదులను ఉక్కుపాదంతో అణచివేయాల్సిన అవసరం ఉందన్నారు. ఈ సందర్భంగా ముంబయి తాజ్ హోటల్‌లో జరిగిన ఉగ్ర మరణాహోమాన్ని స్క్రీన్‌పై ప్రదర్శించారు. నవంబర్ 26, 2008 న జరిగిన ఈ దాడుల్లో ఆరుగురు అమెరికన్లు సహా మొత్తం 166 మంది మరణించారు, వేల సంఖ్యలో ప్రజలు గాయపడిన విషయం తెలిసిందే.

Joe Biden asleep: కాప్‌ సదస్సులో.. అమెరికా అధ్యక్షుడి కునుకు?

వైరల్‌గా మారిన జో బైడెన్‌ వీడియో



గ్లాస్గో: వాతావరణ సంక్షోభానికి పరిష్కారాలు కనుగొనే లక్ష్యంతో ఒకే వేదికపైకి చేరిన ప్రపంచ దేశాలు.. అందుకు గల కార్యాచరణను ప్రకటిస్తున్నాయి. ఇందులో భాగంగా సంపన్న దేశాలు ఎలాంటి హామీలు ఇస్తున్నాయనే విషయంపైనే అందరి దృష్టి కేంద్రీకృతమయ్యింది. ఇలాంటి కీలక సమయంలో అమెరికా అధ్యక్షుడు జో బైడెన్‌ (78) మాత్రం కునుకు తీస్తున్నట్లు కనిపిస్తోన్న ఓ వీడియో తాజాగా సామాజిక మాధ్యమాల్లో వైరల్‌గా మారింది.

గ్లాస్గో వేదికగా జరుగుతోన్న కాప్‌26 ఐరాస సదస్సుకు ప్రపంచవ్యాప్తంగా 120దేశాధినేతలు, అధ్యక్షులు పాల్గొన్నారు. ఒక్కో దేశం తాము చేపడుతోన్న కార్యక్రమాలు, చేయాల్సిన విషయాలపై అంతర్జాతీయ సమాజానికి వివరిస్తున్నాయి. ఈ సమయంలో ఆయా దేశాల ప్రతినిధుల ప్రసంగాలను వింటోన్న అమెరికా అధ్యక్షుడు జో బైడెన్‌.. మెల్లగా కునుకు తీస్తున్నట్లు ఉన్న ఓ వీడియో తాజాగా వైరల్‌గా మారింది. దాదాపు 20 సెకన్లపాటు అలా నిద్రలోకి జారుకున్నట్లు అందులో కనిపించింది. కొద్దిసేపటికి ఓ సహాయకుడు బైడెన్‌ దగ్గరికి వచ్చి పలుకరించడంతో తేరుకున్న ఆయన.. తిరిగి ప్రసంగాన్ని వినడం ప్రారంభించారు. అమెరికా వార్తాపత్రికకు చెందిన ఓ జర్నలిస్టు ఈ వీడియోను ట్విటర్‌లో షేర్‌ చేయడంతో తాజాగా అది వైరల్‌గా మారింది. షేర్‌ చేసిన కొన్ని గంటలకే 46లక్షల మంది ఆ వీడియోను వీక్షించారు.

డొనాల్డ్‌ ట్రంప్‌ విమర్శలు..

ఈ నవంబర్‌ 20తో 79ఏళ్ల వయసులోకి అడుగుపెడుతోన్న జో బైడెన్‌.. అమెరికా అధ్యక్షుల్లో అతి ఎక్కువ వయసున్న వ్యక్తిగా నిలిచారు. అయితే, ఈ వయసులో అధ్యక్షుడిగా సమర్థంగా విధులు నిర్వర్తించలేరని ఆయనపై ప్రత్యర్థులు విమర్శలు కూడా చేస్తుంటారు. ముఖ్యంగా గత అధ్యక్ష ఎన్నికల ప్రచార సమయంలో బైడెన్‌ను మాజీ అధ్యక్షుడు డొనాల్డ్‌ ట్రంప్‌ ‘స్లీపీ జో’గానే అభివర్ణించారు. తాజాగా కాప్‌26 సదస్సులోనూ నిద్రపోతున్నట్లు కనిపించిన వీడియోపై స్పందించిన ట్రంప్‌.. బైడెన్‌ తీరుపై మరోసారి విరుచుకుపడ్డారు. యూరప్‌కు వెళ్లి ఓపక్క గ్లోబల్‌ వార్మింగ్‌ అత్యంత ప్రాధాన్యత కలిగిన అంశమని చెప్పిన బైడెన్‌.. మరోవైపు నిద్రలోకి జారుకున్నారు. ఓ విషయంపై అత్యంత శ్రద్ధ ఉన్నవారు అలా నిద్రపోరు అంటూ బైడెన్‌పై డొనాల్డ్‌ ట్రంప్‌ విమర్శలు గుప్పించారు.

Kidnap in US: అమెరికాలో భారత సంతతి కుటుంబం కిడ్నాప్‌



కాలిఫోర్నియా: అమెరికాలోని కాలిఫోర్నియాలో ఓ భారత సంతతి కుటుంబం అపహరణకు గురికావడం కలకలం రేపుతోంది. కాలిఫోర్నియాలోని మెర్స్‌డ్‌ కౌంటీలో ఈ ఘటన చోటుచేసుకుంది. అపహరణకు గురైన వారిలో ఎనిమిదేళ్ల బాలికతోపాటు ఆమె తల్లిదండ్రులు ఉన్నారు. అయితే, దుండగులు ప్రమాదకర ఆయుధాలు కలిగి ఉన్నట్లు పేర్కొన్న పోలీసులు.. అనుమానాస్పద వ్యక్తులను ఎవరూ నేరుగా సంప్రదించవద్దని హెచ్చరించారు.

భారత సంతతికి చెందిన జస్దీప్‌ సింగ్‌ (36), జస్లీన్‌ కౌర్‌ (27) దంపతులు తమ ఎనిమిదేళ్ల చిన్నారితో కలిసి సెంట్రల్‌ వ్యాలీలో నివాసముంటున్నారు. వీరితోపాటు చిన్నారి మామ అమన్‌దీప్‌ సింగ్‌ (39)లు అక్టోబర్‌ 3న అపహరణకు గురైనట్లు స్థానిక పోలీసులు వెల్లడించారు. సౌత్‌హైవే 59లోని 800 బ్లాక్‌ వద్ద వీరిని కొందరు దుండగులు ఎత్తుకెళ్లినట్లు గుర్తించామన్నారు. దీనిపై దర్యాప్తు చేస్తున్నామన్న పోలీసులు.. అపహరణకు గల కారణాలు ఇంకా తెలియాల్సి ఉందన్నారు.

దుండగులు ఆధారాలన్నింటినీ నాశనం చేశారని.. ఇప్పటివరకు  ఎటువంటి డిమాండ్లు రాలేదని మెర్స్‌డ్‌ కౌంటీ పోలీసులు వెల్లడించారు. వారి దగ్గర ప్రమాదకర ఆయుధాలు ఉన్నాయని.. అనుమానాస్పద వ్యక్తులు, బాధితులను నేరుగా సంప్రదించవద్దని సూచించారు. ఏదైనా సమాచారం ఉంటే వెంటనే తమకు తెలియజేయాలని కోరారు.

5జీ అభివృద్ధిలో కీలక పాత్ర.. డా.కల్యాణి బోగినేనికి ప్రతిష్ఠాత్మక అవార్డు



ప్రపంచవ్యాప్తంగా 5జీ టెక్నాలజీ ఓ కొత్త సాంకేతిక విప్లవానికి నాంది పలికిన సంగతి తెలిసిందే. ఇప్పటికే ప్రపంచంలో కొన్ని దేశాలకు పరిచయమైన ఈ టెక్నాలజీ త్వరలో భారత్‌లోనూ అందుబాటులోకి రానుంది. మొట్టమొదటగా ప్రపంచానికి 5జీని పరిచయం చేసింది వెరైజన్ కంపెనీ అన్న సంగతి తెలిసిందే. కానీ ఈ 5జీ టెక్నాలజీని అభివృద్ధి చేసిన డెవలప్మెంట్ టీమ్‌లో మన తెలుగింటి ఆడపడుచు కీలక పాత్ర పోషించారన్న సంగతి అతి కొద్ది మందికే తెలుసు. 

5జీని ప్రపంచానికి పరిచయం చేసిన వెరైజన్ ఆర్కిటెక్ట్‌లలో డాక్టర్‌ కల్యాణి బోగినేని ఒకరు.ఆ కంపెనీలో ఆమె చేసిన సేవలకు గుర్తింపుగా, ప్రతి సంవత్సరం వారి కంపెనీ నుంచి ఇచ్చే ప్రతిష్ఠాత్మక వెరైజన్ `మాస్టర్‌ ఇన్వెంట‌ర్` అవార్డును 2021 సంవత్సరానికి గాను ఆమెకుప్రకటించారు. అమెరికాలోని నెట్‌వర్క్‌ టెక్నాలజీ రంగంలో ఈ తరహా అవార్డులు మహిళలకు రావడం చాలా అరుదు. చాలా మంది తెలుగు మహిళలు, భారతీయ మహిళలు పలు సాఫ్ట్‌వేర్‌ కంపెనీలలో రాణిస్తున్నప్పటికీ.. నెట్‌వర్క్‌ టెక్నాలజీ రంగంలో ఇటువంటి అవార్డు రావడం గర్వకారణం. ఈ సందర్భంగా.. శ్రీవేంక‌టేశ్వర యూనివ‌ర్సిటీ పూర్వ విద్యార్థిని అయిన డాక్టర్‌ కల్యాణిని ఆమె సహచరులు, అధ్యాపకులు వర్చువల్ వీడియో కాన్ఫరెన్స్ ద్వారా అభినందించారు. ఆ యూనివ‌ర్సిటీ కాలేజీ ఆఫ్ ఇంజినీరింగ్‌లో కల్యాణి 1982లో బీటెక్‌(ఈఈఈ) విద్యను పూర్తి చేశారు.

1984లో ఐఐఎస్‌సీ నుంచి ఎల‌క్ట్రిక‌ల్ ఇంజినీరింగ్‌లో ఎంఈ పూర్తి చేశారు. డార్ట్ మౌత్ కాలేజీ నుంచి ఫెలోషిప్ అందుకున్నారు. 1990లో ఇంజినీరింగ్ సైన్సెస్‌లో డార్ట్ మౌత్ నుంచి ఎం.ఎస్ ప‌ట్టా పొందారు. 1993లో స్టేట్ యూనివర్సిటీ ఆఫ్ న్యూయార్క్ ఎట్ బఫెలో నుంచి ఎల‌క్ట్రిక‌ల్ అండ్ కంప్యూట‌ర్ ఇంజినీరింగ్‌లో పీహెచ్‌డీ పూర్తి చేశారు. పీహెచ్‌డీ స‌మ‌యంలో  20కి పైగా  IEEE/ACM ప‌త్రాల‌ను స‌మ‌ర్పించారు.

వెరైజన్‌లో  నెట్‌వర్క్‌ అండ్ టెక్నాల‌జీ స్ట్రాట‌జీ అండ్ ప్లానింగ్‌లో 18 ఏళ్లుగా సేవ‌లు అందిస్తున్నారు. త‌ను చేసే ప‌నిలో వ్యూహాత్మకంగా ఆలోచించడంతోపాటు సృజనాత్మకతకూ పెద్దపీట వేస్తారు. నాయ‌క‌త్వ లక్షణాలను పుణికి పుచ్చుకున్న ఆమె  మంచి వక్తగా కూడా గుర్తింపు తెచ్చుకున్నారు. సాంకేతిక‌ రంగం, మ‌ల్టీ కంప్యూట‌ర్ ఆర్కిటెక్చర్‌‌, ఆప్టికల్, వైర్లెస్ విభాగాల్లో ఆమె అనుభ‌వం ఎంతో దోహ‌ద ప‌డింది.

2జీ నుంచి 5జీ వ‌ర‌కూ వైర్‌లెస్ నెట్‌వర్క్‌ డిజైనింగ్‌లోనూ అద్భుతమైన ప్రగతి చూపించారు. వ‌ర్చ్యువ‌లైజేష‌న్‌, సాఫ్ట్‌వేర్ ఆధారిత నెట్‌వ‌ర్కింగ్‌, కృత్రిమ మేధ, ఆటోమేష‌న్ వంటి విభాగాల్లో స‌త్తా చాటారు. IEEEలో  సీనియ‌ర్ స‌భ్యురాలే కాకుండా, సాంకేతిక క‌మిటీల్లోనూ పాలు పంచుకుంటున్నారు. అదేవిధంగా పారిశ్రామిక   స‌ద‌స్సుల్లోనూ, జర్నల్స్‌లోనూ ఆమె అనేక విష‌యాల‌ను పంచుకున్నారు. పారిశ్రామిక అవ‌స‌రాల‌కు త‌గిన విధంగా అనేక సూచ‌న‌లు చేశారు.

IEEE/ACM  ప‌బ్లికేష‌న్స్‌లో ఇప్పటి వ‌ర‌కు దాదాపు 30 ఆర్టిక‌ల్స్ రాశారు. 70 పేటెంట్స్‌ను సొంతం  చేసుకున్నారు. ముఖ్యంగా వాయిస్ ఓవ‌ర్ ఐపీ, 4జీ, 5జీ టెక్నాల‌జీలలో అద్భుత ప్రతిభ క‌న‌బ‌రిచారు.IEEE టెక్నలాజికల్ ఇన్నోవేషన్ అవార్డు-2019 స‌హా డాక్టర్‌ కల్యాణి త‌న ఉద్యోగ జీవితంలో అనేక అవార్డుల‌ను అందుకున్నారు. ఇందుకుగాను అమెరికాలోని తెలుగు వారంతా ఆమెను అభినందిస్తున్నారు.

Bathukamma: ఆస్టిన్‌లో బతుకమ్మ సంబురాలు



ఇంటర్నెట్ డెస్క్: అమెరికా టెక్సాస్‌లోని ఆస్టిన్‌లో బతుకమ్మ వేడుకలు వైభవంగా జరిగాయి. ప్రవాస తెలుగు మహిళలు సంప్రదాయ వస్త్రధారణలో బతుకమ్మలతో సందడి చేశారు. తీరొక్క పువ్వులతో బతుకమ్మలను అందంగా పేర్చి తెలంగాణ సాంస్కృతిక వైభవాన్ని చాటేలా బతుకమ్మ ఆడారు. బతుకమ్మ ఆటపాటలతో చిన్నా, పెద్దా అంతా కలిసి ఒకచోట చేరి ఉల్లాసంగా గడిపారు. 





రచయిత్రి మంగిపూడి రాధికకు ‘ప్రవాస తెలుగు పురస్కారం’



సింగపూర్‌: ప్రముఖ రచయిత్రి, వ్యాఖ్యాత, సంఘసేవకురాలు రాధిక మంగిపూడి ‘తెలుగు భాషా దినోత్సవ’ సందర్భంగా అంతర్జాతీయ ‘ప్రవాస తెలుగు పురస్కారం-2021’ అందుకున్నారు. విదేశాలలో నివసిస్తూ తెలుగు భాష, సాహిత్యం సంస్కృతుల వికాసం కోసం పాటుపడిన 12 మంది తెలుగు వారిని ఎంపిక చేసి ‘ప్రవాస తెలుగు పురస్కారాలు-2021’ అందజేశారు. ‘సౌత్ ఆఫ్రికన్ తెలుగు కమ్యూనిటీ’, ‘వీధి అరుగు’ సంస్థల సంయుక్త ఆధ్వర్యములో ప్రపంచవ్యాప్తంగా ఉన్న వివిధ దేశాలలోని 75 తెలుగు సంఘాల భాగస్వామ్యముతో అంతర్జాల వేదికగా ఈ కార్యక్రమం జరిగింది.

ప్రముఖ నటులు, రచయిత తనికెళ్ళ భరణి ఈ పురస్కారాన్ని అందుకున్న అభ్యర్థుల పేర్లను ప్రకటించి అభినందనలు తెలియజేశారు. ప్రముఖ సినీ రచయిత భువనచంద్ర, వంశీ ఆర్ట్ థియేటర్స్ వ్యవస్థాపకులు వంశీ రామరాజు, డాక్టర్ మీగడ రామలింగస్వామి తదితర గౌరవ అతిథుల సమక్షంలో నిర్వాహకులు ఈ పురస్కారాలను అందుకున్న మొత్తం 12 మంది ప్రవాస భాషా సేవకుల కృషిని గూర్చి ప్రశంసిస్తూ వారిని గురించిన మరిన్ని వివరాలను ప్రకటించారు. రాధికకు సభలోని పెద్దలందరూ ప్రత్యేక ఆశీస్సులు, అభినందనలు తెలియజేశారు.



భారత ప్రధాన న్యాయమూర్తి జస్టిస్‌ ఎన్వీ రమణ ముఖ్య అతిథిగా ప్రారంభోపన్యాసం చేసి ఈ సభను ప్రారంభించగా, రాధిక మంగిపూడి వ్యాఖ్యాన నిర్వహణ గావిస్తూ కార్యక్రమాన్ని ఆసక్తికరంగా నడిపించారు. ఈ కార్యక్రమంలో నిర్వాహకులు విక్రమ్ పెట్లూరు (దక్షిణాఫ్రికా), డాక్టర్ వెంకట్ తరిగోపుల (నార్వే), సుధాకర్ (కువైట్), లక్ష్మణ్ (దక్షిణాఫ్రికా), రత్నకుమార్ కవుటూరు (సింగపూర్), పీసపాటి జయ (హాంకాంగ్) తదితరులు పాల్గొన్నారు.

‘శ్రీ సాంస్కృతిక కళాసారథి’ వ్యవస్థాపక అధ్యక్షులు కవుటూరి రత్న కుమార్ మాట్లాడుతూ.. తమ సంస్థ కార్యనిర్వాహక సభ్యురాలైన రాధికకు ఈ పురస్కారం లభించడం తమ సంస్థకు గర్వకారణమన్నారు. ఆమెలోని ప్రతిభకు తగిన గుర్తింపు ఈ విధంగా లభించిందని, తమ సంస్థ సభ్యులందరి తరఫున ఆమెకు అభినందనలు తెలియజేస్తూ ఆనందాన్ని వ్యక్తం చేశారు.



అన్ని దేశాల తెలుగు సంస్థల ప్రతినిధులు, సింగపూర్ ‘శ్రీ సాంస్కృతిక కళాసారథి’ సభ్యులు, తెలుగు సినీ దిగ్గజాలు, సాహితీ ప్రముఖులు, విజయనగర జిల్లా అధికారులు, గోల్డ్ హెరిటేజ్ ఆఫ్ విజయనగరం సభ్యులు, బంధుమిత్రులు అందరి అభినందనలు వెల్లువెత్తుతున్నాయని హర్షం వ్యక్తం చేసి, వారందరికీ కార్యక్రమ నిర్వాహకులకు రాధిక హృదయపూర్వక కృతజ్ఞతలు తెలియజేశారు.

ఘనంగా ‘హాంకాంగ్‌ తెలుగు సమాఖ్య’ ఉగాది వేడుకలు



హాంకాంగ్‌: హాంకాంగ్‌లో ఉగాది వేడుకలను ప్రవాసాంధ్రులు ఘనంగా జరుపుకొన్నారు. గత రెండేళ్లుగా కొవిడ్‌ నిబంధనల కారణంగా ‘ది హాంకాంగ్‌ తెలుగు సమాఖ్య’ ఆధ్వర్యంలో ఉగాది వేడుకల్ని నిర్వహించలేకపోయారు. అయితే, ఈ ఏడాది కొవిడ్‌ ప్రభావం ఉన్నప్పటికీ ఎలాగైనా ఉగాది నిర్వహించాలనే సంకల్పంతో జూమ్‌ వేదిక ద్వారా అంతా ఒకచోటకు చేరి ఉత్సాహంగా ఉగాది వేడుకలు జరుపుకొన్నారు. తెలుగు సంస్కృతీ సంప్రదాయాల్ని ప్రతిబింబించేలా వర్చువల్‌గా నిర్వహించిన ఈ కార్యక్రమంలో చిన్నారులు సంప్రదాయ వస్త్రధారణలో ఆట పాటలతో సందడి చేశారు. ఉగాది వేడుకల్ని హాంకాంగ్ తెలుగు సమాఖ్య  ప్రధాన కార్యదర్శి జయ పీసపాటి ప్రారంభించగా.. సాంస్కృతిక కార్యక్రమాల్ని శాంతి మోగంటి నిర్వహించారు. ఆర్థిక కార్యదర్శి రాజశేఖర్ మన్నే, ట్రెజరర్ నర్రా వరప్రసాద్, జనరల్ సెక్రటరీ జ్ఞానేశ్వర్, ఇతర తెలుగు అసోసియేషన్ సభ్యులు సహకారం అందించారు.



తెలుగు ఎన్‌ఆర్‌ఐ ఐడల్‌ ద్వితీయ విజేత గాయని హర్షిణి పచ్చంటి తన అద్భుతమైన గాత్రంతో ఈ కార్యక్రమానికి శ్రీకారం చుట్టగా.. చిన్నా,పెద్దా అంతా కలిసి నృత్యాలు, పాటలతో అలరించారు. చిన్నారులు అక్షిత, దీక్షిత, ఇషిక, గుణ, స్వర్ణిక, లహరి, విద్య, సారా, జయంత్, అద్వైత్‌తో పాటు పెద్దలు మనోజ్, శ్రీహరి బాలాదిత్య  ఈ కార్యక్రమంలో పాల్గొన్నారు. ప్రదర్శనల్లో శాస్త్రీయ సంగీతం, జానపద నృత్యం, కూచిపూడి నృత్యం, సుమతీ శతకాలు, శాస్త్రీయ వాద్యం, భజన వంటి కార్యక్రమాలు ఉండటం ఈ వేడుకలకు మరింత అందాన్ని తెచ్చి పెట్టాయి. 



ఈ సందర్భంగా తెలుగు సమాఖ్య ప్రధాన కార్యదర్శి జయ పీసపాటి మాట్లాడుతూ.. ది హాంకాంగ్‌ తెలుగు సమాఖ్య సాధించిన పురోగతిని వివరించారు. కొవిడ్‌ మహమ్మారి కారణంగా మాతృభూమిలో ఎంతోమంది బాధితులకు సహాయం అందజేసినట్టు తెలిపారు. స్థానిక వలస కార్మికులకు సేవలందిస్తున్న మూడు స్వచ్ఛంద సంస్థలకు విరాళాలు సేకరించి ఆర్థికంగా సాయం చేసినట్టు ఆమె తెలిపారు. ఏటా ఉగాది వేడుకల్లో ఉగాది పురస్కారాలతో విశిష్టమైన సామాజిక సేవలందించిన వారిని గుర్తించడం ఒక ఆనవాయితీగా ఉండగా.. ఈ ఏడాది కూడా కొవిడ్‌ సమయంలో సామాజిక మానవీయ దృక్పథంతో సేవలందించిన స్థానిక భారతీయులను ఈ ఉగాది వేడుకలకు ముఖ్య అతిథులుగా ఆహ్వానించారు. 



ఇందులో భాగంగా ముఖ్య అతిథులుగా రాఘవేంద్రన్, నందిని, సోనాల్‌ షా, దీప్తి రామచంద్రన్  హాజరయ్యారు. వీరంతా కరోనా సమయంలో హాంకాంగ్‌లో సామాజిక మాధ్యమాల ద్వారా ఇతరులకు అందించిన సేవలను కొనియాడి వారందరినీ సత్కరించారు. అలాగే, హాంకాంగ్‌కు చెందిన కుంజ్ గాంధీ, టెస్స లైసన్స్‌ అనే వ్యక్తులు తమ ఫేస్‌బుక్‌ గ్రూపు “HKQSG” ద్వారా కరోనా సమయంలో అందరికీ అందించిన సహాయ సహకారాల్ని కొనియాడారు. ఈ సందర్భంగా రాఘవేంద్రన్‌ మాట్లాడుతూ..  తాము 2015 నుంచి సేవలు ప్రారంభించినా, ఇప్పటివరకు తమ సేవల్ని ఎవరూ ఇలాంటి వేదికలపై గుర్తించలేదనీ.. తమను ఎవరూ ఆహ్వానించలేదన్నారు. ఇప్పుడు తమను గుర్తించి ఆహ్వానించిన హాంకాంగ్‌ తెలుగు సమాఖ్యకు కృతజ్ఞతలు తెలిపారు. అనంతరం తెలుగు సమాఖ్య ముఖ్య కార్యవర్గ సభ్యులు మాట్లాడుతూ ఈ ఉగాది వేడుకల పట్ల హర్షం ప్రకటించారు. ఈ కార్యక్రమంలో పాల్గొన్న అందరికీ అభినందనలు తెలిపారు. ఫ్రంట్‌లైన్ కార్యకర్తలందరికీ తమ హర్షధ్వానాలతో జేజేలు పలుకుతూ.. ‘జై తెలుగు తల్లి, జైహింద్‌’ అని వందనం చేస్తూ వేడుకల్ని ముగించారు. వచ్చే ఏడాది అంతా కలిసి విందు భోజనాలతో వేడుకలు చేసుకుందామని ఆకాంక్షించారు.







New York: ఉగ్రవాదం నశించాలంటూ పాకిస్థాన్ కాన్సులేట్ వద్ద ఇండియన్ అమెరికన్ల నిరసనలు

Srinidhi Shetty: యశ్‌ మంచివాడు కాదంటూ ఆరోపణలు.. శ్రీనిధి శెట్టి క్లారిటీ



ఇంటర్నెట్‌డెస్క్‌: ‘కేజీయఫ్‌’ (KGF) స్టార్‌ యశ్‌(Yash)ను ఉద్దేశిస్తూ వచ్చిన ఓ ట్వీట్‌ గత కొన్నిరోజుల నుంచి నెట్టింట చర్చకు దారి తీసిన విషయం తెలిసిందే. యశ్‌ మంచివాడు కాదంటూ తనతో ఇకపై వర్క్‌ చేయనని ఆయన కో-స్టార్‌ శ్రీనిధి శెట్టి (Srinidhi Shetty) చెప్పినట్లు ఉన్న ఈ ట్వీట్‌ తీవ్ర దుమారం రేపింది. ఈ విషయంపై నటి శ్రీనిధి నెట్టి స్పందించారు. యశ్‌ అంటే తనకెంతో అభిమానమని చెప్పారు. ఆయనతో మళ్లీ పనిచేయాలని ఉందని తెలిపారు. అంతేకాకుండా ఫేమ్‌ను దెబ్బతీయడానికే కొంతమంది వ్యక్తులు ఇలాంటి ట్వీట్స్‌ చేస్తుంటారని అన్నారు.

‘‘సోషల్‌మీడియాను రకరకాలుగా ఉపయోగించుకోవచ్చు. వాడే మనిషిపై అది ఆధారపడి ఉంటుంది. కొంతమంది మంచి పనుల కోసం ఉపయోగిస్తుంటే.. మరికొంతమంది మాత్రం వదంతులు సృష్టించడానికి వాడుతున్నారు. నా జీవితంలో ఎంతో ముఖ్యమైన వారిపై ప్రేమాభిమానాన్ని చూపించడం కోసమే దీన్ని ఉపయోగించాలనుకుంటున్నా. ‘కేజీయఫ్‌’ వంటి అద్భుతమైన ప్రపంచంలో యశ్‌తో కలిసి పనిచేయడం నాకు దక్కిన అదృష్టంగా భావిస్తున్నా. నా దృష్టిలో ఆయనొక జెంటిల్మెన్‌, గురువు, స్నేహితుడు, స్ఫూర్తి. యశ్‌.. నేను ఎప్పటికీ నీ అభిమానినే’’ అని రాసుకొచ్చారు.

తానొక సెన్సార్‌ బోర్డు సభ్యుడినని చెబుతూ ఉమర్‌ సంధు అనే వ్యక్తి.. గత కొంతకాలంగా ట్విటర్‌లో హల్‌చల్‌ చేస్తున్నాడు. దక్షిణాది పరిశ్రమలో తెరకెక్కే సినిమాలు.. ఇక్కడ నటీనటుల పరువుకు భంగం కలిగేలా ట్వీట్లు చేయడం ఇతడి పని. ఈ క్రమంలోనే ఇటీవల యశ్‌ (Yash) గురించి ఓ ట్వీట్‌ పెట్టాడు. యశ్‌ మంచి వాడు కాదని.. ఆయన ప్రవర్తన వల్ల తాను ఇబ్బందిపడ్డానని.. అతడితో మరోసారి పనిచేయాలని లేదని శ్రీనిధి చెప్పినట్లు ఉమర్‌ ఆ ట్వీట్‌లో పేర్కొన్నాడు. ఇది కాస్త నెట్టింట దుమారం రేపింది. దీనిని చూసిన యశ్‌ అభిమానులు ఆగ్రహం వ్యక్తం చేశారు. ఈ క్రమంలోనే  శ్రీనిధి క్లారిటీ ఇచ్చారు. మరోవైపు.. ‘పొన్నియిన్‌ సెల్వన్‌’ విడుదల కాకముందే ఆ సినిమాపై రివ్యూ పెట్టి సుహాసినితో ఇతడు తిట్లు తిన్నాడు.

టొరంటోలో ‘ధూం ధాం’గా తెలంగాణ ఆవిర్భావ వేడుకలు



టొరంటో: తెలంగాణ కెనడా అసోసియేషన్‌ (టీసీఏ) ఆధ్వర్యంలో జులై 9 శనివారం గ్రేటర్‌ టొరంటో నగరంలోని తెలంగాణ రాష్ట్ర ఆవిర్భావ వేడుకలు పురస్కరించుకొని ధూం ధాం ఉత్సవాలు ఘనంగా నిర్వహించారు. ఓక్విల్‌లోని హోలీ ట్రినిటీ సెకండరీ స్కూల్‌లో నిర్వహించిన ఈ వేడులకు భారీ సంఖ్యలో తెలంగాణ వాసులు పాల్గొన్నారు. ఈ సంబరాలను టీసీఏ కార్యదర్శి దామోదర్‌ రెడ్డి మాది ప్రారంభించగా.. విష్ణుప్రియ ఈద, కవిత తిరుమలాపురం, దీప గజవాడ, రజని మాది, వసంత రుద్రోజి జ్యోతి ప్రజ్వలన చేశారు. ఈ సందర్భంగా టీసీఏ అధ్యక్షుడు రాజేశ్వర్‌ ఈద మాట్లాడుతూ.. తెలంగాణ కోసం టొరంటో నుంచి టీసీఏ ఆధ్వర్యంలో చేసిన కృషిని కొనియాడారు. ఫౌండేషన్‌ కమిటీ ఛైర్మన్‌ వేణు రోకండ్ల, ట్రస్టీ ఛైర్‌ సంతోష్‌ గజవాడ, వైస్‌ ప్రెసిడెంట్‌ మన్నెం శ్రీనివాస్‌, కల్చరల్‌ సెక్రటరీ కవితా తిరుమలాపురం ఆరంభ ప్రసంగంతో అమరవీరులకు శ్రద్ధాంజలి ఘటించారు.



ఈ కార్యక్రమానికి నిజామాబాద్‌ ఎమ్మెల్సీ కవిత వర్చువల్‌గా పాల్గొని ప్రసంగించారు. టీసీఏ కార్యవర్గ సభ్యులు, కెనడాలోని తెలంగాణ ప్రజలకు తెలంగాణ ఆవిర్భావ దినోత్సవ శుభాకాంక్షలు చెప్పారు. ఈ సందర్భంగా కెనడా తెలంగాణ ప్రవాస భారతీయులు తెలంగాణ ప్రభుత్వానికి సూచనలు ఇస్తూ రాష్ట్ర పురోగమనంలో భాగస్వాములు కావాలని ఆమె పిలుపునిచ్చారు. తెలంగాణ యాసను సినీ ప్రపంచానికి వాడకంలో తీసుకొచ్చిన గొప్ప మహానుభావుడు అతిథి తనికెళ్ల భరిణి వర్చువల్‌గా పాల్గొని టొరంటోలోని తెలంగాణ వాసులకు రాష్ట్ర ఆవిర్భావ శుభాకాంక్షలు చెప్పారు. ఈ కార్యక్రమానికి ముఖ్య అతిథిగా ధీరజ్‌ ఫరీఖ్‌ కాన్సుల్‌ జనరల్‌ (వెల్ఫేర్‌), గెస్ట్‌ స్పీకర్‌గా ఒంటారియో రాష్ట్ర మెంబర్‌ ఆఫ్‌ ప్రొవెన్షియల్‌ పార్లమెంట్‌ (ఎంపీపీ) దీపక్‌ ఆనంద్‌ విచ్చేసి టీసీఏ వారు తెలంగాణ సంస్కృతిని భావితరాలకు అందించే విధానాన్ని అభినందించారు. ఈ సందర్భంగా తమ ప్రభుత్వం తరఫున ప్రశంసాపత్రాన్ని బహూకరించారు.  అనంతరం ఫౌండేషన్‌ ఛైర్‌, ప్రెసిడెంట్‌లు పుష్పగుచ్ఛాలు, శాలువాలతో వారిని టీసీఏ స్టేజిపైనే సత్కరించారు. ఈ కార్యక్రమంలో తెలంగాణ సంస్కృతికి అద్దం పట్టేలా బోనాల ఊరేగింపుతో, తెలంగాణ మహా జాతర మేడారంలోని సమ్మక్క-సారలమ్మను చిలకల గుట్ట ద్వారా తీసుకువచ్చే విధానం, విజయ్‌కుమార్‌ తిరుమలాపురం, మూర్తి కలగోని డప్పు వాయిద్యాలతో చిన్నారులు జాతరను ప్రదర్శించిన తీరు సభికులను ఎంతగానో ఆకట్టుకుంది.



ఈ కార్యక్రమంలో ఎత్తరా జెండా (RRR సినిమా) పాటను 15 మంది చిన్నారులతో కనుల విందుగా ప్రదర్శించారు. ధీరజ్‌ బర్ల, లక్ష్మి సంధ్య నాడు-నేడు-రేపు కాన్సెప్ట్ పాటల లొల్లితో ధూం ధాంగా సభికులను ఉర్రూతలూగించారు. టీసీఏ వారు అనేక సాంస్కృతిక కార్యక్రమాలను అక్కడి వారితోనే ఎంతో కలర్‌ఫుల్‌గా ఆర్గనైజ్‌ చేయడంపై పలువురు ప్రశంసలు కురిపించారు. ఈ సంబురాల్లో తెలంగాణ కెనడా అసోసియేషన్‌ ఎగ్జిక్యూటివ్‌ కమిటీ సభ్యులు నవీన్‌ ఆకుల, ఉదయ్‌ భాస్కర్‌ గుగ్గిళ్ల (బోర్డు ఆఫ్‌ ట్రస్టీ), శ్రీనివాస్‌ రెడ్డి దేపా, రాజేశ్ అర్రా, ప్రకాశ్‌ చిత్యాల, మనోజ్‌ రెడ్డి, ఫౌండేషన్‌ కమిటీ సభ్యులు విజయ్‌ కుమార్‌ తిరుమలాపురం, కోటేశ్వరరావు చిత్తలూరి, శ్రీనివాస్‌ తిరునగరి, దేవేందర్‌ రెడ్డి గుజ్జుల పాల్గొన్నారు. ఈ కార్యక్రమానికి రాహుల్ బాలినేని, కుమారి ధాత్రి అంబటి వేడుకల మాస్టర్స్‌గా వ్యవహరించారు.  ఈ సందర్భంగా టీసీఏ వారు ఏర్పాటు చేసిన భోజనాలు సభికులకు ఆనందాన్ని కలిగించింది. ఈ కార్యక్రమాన్ని స్థానిక తెలుగువారితో సుమారు నాలుగు గంటల పాటు ప్రదర్శించడం విశేషం. టీసీఏ ఉపాధ్యక్షుడు శ్రీనివాస్‌ మన్నెం కృతజ్ఞత వందన సమర్పణతో ఈ వేడుకలు విజయవంతంగా ముగిశాయి.











Green Card: 6 నెలల్లోగా గ్రీన్‌కార్డు దరఖాస్తుల పరిష్కారం

ప్రతిపాదనకు అమెరికా అధ్యక్ష సలహా సంఘం ఏకగ్రీవ ఆమోదం



వాషింగ్టన్‌: అమెరికన్‌ గ్రీన్‌కార్డుల కోసం కొన్ని దశాబ్దాలుగా వేచిచూస్తున్న భారతీయులకు శుభవార్త. ఇప్పటివరకు పెండింగ్‌లో ఉన్న దరఖాస్తులన్నింటినీ 6 నెలల్లోగా పరిష్కరించాలని అమెరికా అధ్యక్షుడు జో బైడెన్‌కు సూచించే ప్రతిపాదనకు అధ్యక్ష సలహా సంఘం ఏకగ్రీవంగా ఆమోదం తెలిపింది. అమెరికాలో శాశ్వతంగా నివాసం ఉండేందుకు అనుమతి కల్పించేదే గ్రీన్‌కార్డు. హెచ్‌-1బి వీసాలతో ఉద్యోగాలు చేస్తున్న భారతీయ ఐటీ వృత్తినిపుణులు అక్కడి ఇమ్మిగ్రేషన్‌ విధానం వల్ల ఇబ్బంది పడుతున్నారు. మొత్తం దరఖాస్తుల్లో ఒక్కో దేశానికి కేవలం 7% మాత్రమే కేటాయించాలన్నది అక్కడున్న ప్రస్తుత విధానం. అధ్యక్ష సలహా సంఘం ప్రతిపాదనలను ఆమోదం కోసం శ్వేతసౌధానికి పంపనున్నారు. ప్రెసిడెంట్స్‌ అడ్వైజరీ కమిషన్‌ ఆన్‌ ఏషియన్‌ అమెరికన్స్‌, నేటివ్‌ హవాయియన్స్‌, అండ్‌ పసిఫిక్‌ ఐలాండర్స్‌ (పీఏసీఏఏఎన్‌హెచ్‌పీఐ) సమావేశంలో భారత అమెరికన్‌ నాయకుడైన అజయ్‌ జైన్‌ భుటోరియా ఇటీవల ఈ అంశాన్ని ప్రస్తావించగా, మొత్తం 25 మంది కమిషనర్లు ఏకగ్రీవంగా ఆమోదించారు. గ్రీన్‌కార్డు దరఖాస్తులకు పట్టే సమయాన్ని తగ్గించడం, అనుమతుల విధానాన్ని ఆటోమేట్‌ చేయడం, తద్వారా దరఖాస్తు అందిన ఆరు నెలల్లోగా నిర్ణయాన్ని వెల్లడించడం లాంటివి జరగాలని ఈ కొత్త ప్రతిపాదనలు సూచిస్తున్నాయి. గ్రీన్‌కార్డు దరఖాస్తుదారుల ఇంటర్వ్యూల కోసం అధికారులను అదనంగా నియమించుకోవాలని జాతీయ వీసా కేంద్రానికి కమిషన్‌ సూచించింది. 2022 ఏప్రిల్‌లో ఈ ఇంటర్వ్యూల సామర్థ్యం 32,439 ఉండగా, 2023 ఏప్రిల్‌ నాటికి దాన్ని 150 శాతం పెంచాలని తెలిపింది. ఆ తర్వాతి నుంచి గ్రీన్‌కార్డు ఇంటర్వ్యూలు, వీసా ప్రాసెసింగ్‌ సమయం గరిష్ఠంగా ఆరు నెలలు దాటకూడదంది. 2021లో మొత్తం 2,26,000 గ్రీన్‌కార్డులు అందుబాటులో ఉండగా, కేవలం 65,452 ఫ్యామిలీ ప్రిఫరెన్స్‌ గ్రీన్‌కార్డులనే జారీ చేశారు. దీనివల్ల కార్డులు వృథాగా మిగిలిపోతుండగా, చాలా కుటుంబాలు వేర్వేరుగా ఉండాల్సి వస్తోంది. ఏప్రిల్‌ నాటికి 4,21,458 ఇంటర్వ్యూలు పెండింగ్‌లో ఉన్నాయని భారతీయ అమెరికన్‌ అజయ్‌ జైన్‌ భుటోరియా చెప్పారు. గత కొన్ని దశాబ్దాలుగా ఇమ్మిగ్రేషన్‌ వ్యవస్థ ఏమీ మారలేదని గుర్తుచేశారు. ప్రస్తుతం ఉద్యోగ ఆధారిత గ్రీన్‌కార్డు దరఖాస్తులు, వర్క్‌ పర్మిట్‌ దరఖాస్తులు, తాత్కాలిక ఇమ్మిగ్రేషన్‌ పొడిగింపు విజ్ఞాపనలను త్వరగా పరిష్కరించాలంటే, 2,500 డాలర్లు అదనంగా చెల్లించాలి. అలా చెల్లిస్తే 45 రోజుల్లోగా దరఖాస్తు విషయం తేలిపోతుంది. 

ఖతార్‌లో ఘనంగా అంతర్జాతీయ మాతృభాషా దినోత్సవం



ఖతార్‌: ‘ఆంధ్ర కళావేదిక’ ఆధ్వర్యంలో ఖతార్‌లో అంతర్జాతీయ మాతృభాషా దినోత్సవ వేడుకను ఘనంగా నిర్వహించారు. తెలుగు భాషాభివృద్ధి, పరిరక్షణలో భాగంగా ఏటా ఫిబ్రవరి 21న ఈ కార్యక్రమాన్ని నిర్వహిస్తున్నారు. ఈ ఏడాది కూడా ఖతార్‌లోని ఇండియన్‌ కల్చరల్‌ సెంటర్‌ (ఐసీసీ) అశోకా హాల్‌లో అంతర్జాతీయ మాతృభాషా దినోత్సవాన్ని నిర్వహించారు. 

ఈ సందర్భంగా ఆంధ్ర కళావేదిక అధ్యక్షులు వెంకప్ప భాగవతుల మాట్లాడుతూ ఈ కార్యక్రమానికి తెలుగువారి నుంచి అపూర్వ స్పందన లభించిందని.. మాతృభాష పట్ల అభిమానాన్ని ప్రోత్సహించాలనే లక్ష్యంగా తమ కార్యవర్గం చేసిన కృషి ఫలించిందని చెప్పారు. యువత, పెద్దల్లో మాతృభాష పట్ల స్ఫూర్తిని పునరుజ్జీవింపజేసేలా మూడు రోజుల పాటు వివిధ అంశాలపై పోటీలు నిర్వహించామన్నారు. ఈ పోటీల్లో రెండున్నర సంవత్సరాల నుంచి 65 ఏళ్ల వయసున్న అభ్యర్థులు పాల్గొని కార్యక్రమాన్ని మరింత ఉత్సాహవంతంగా మలిచారని చెప్పారు.

ఈ కార్యక్రమంలో చిన్నారుల ఏకపాత్రాభినయం, నృత్యాలు, పాటలతో పాటు తెలుగు భాషను బోధిస్తున్న ఉపాధ్యాయులు, న్యాయ నిర్ణేతలను వేదికపై సన్మానించడం ప్రత్యేక ఆకర్షణగా నిలిచింది. పోటీల్లో విజేతలుగా నిలిచిన వారికి ప్రశంసాపత్రాలు, బహుమతులు అందజేశారు. ఈ కార్యక్రమాన్ని నిర్వహించి విజయవంతం చేసినందుకు ఐసీసీ అధ్యక్షులు పీఎన్‌ బాబు రాజన్‌, ప్రధాన కార్యదర్శి కృష్ణకుమార్‌, ఐసీసీ అడ్వైజరీ కౌన్సిల్‌ ఛైర్మన్‌ కేఎస్‌ ప్రసాద్‌, ఐసీబీఎఫ్‌ నుంచి రజనీమూర్తితో పాటు ఇతర ప్రముఖ తెలుగు సంఘాల అధ్యక్షులు, కార్యవర్గ సభ్యులు ‘ఆంధ్ర కళావేదిక’ కార్యవర్గాన్ని అభినందించారు. వ్యాఖ్యాతలుగా శిరీష, సుధ వ్యవహరించారు. ఆంధ్ర కళావేదిక ప్రధాన కార్యదర్శి సుఖవాసి ముగింపు సందేశంతో కార్యక్రమాన్ని ముగించారు.

అంతర్జాతీయ మాతృభాషా దినోత్సవాన్ని విజయవంతంగా నిర్వహించుకునేందుకు సహకరించిన దాతలకు.. న్యాయనిర్ణేతలుగా వ్యవహరించిన ఉపాధ్యాయులు, వాలంటీర్లు, ప్రత్యక్షంగా.. పరోక్షంగా సహాయాన్ని అందించిన ప్రతి ఒక్కరికీ ‘ఆంధ్ర కళావేదిక’ తరఫున ధన్యవాదాలు తెలిపారు.



TANA: ఫిలడెల్ఫియాలో ఘనంగా తానా వనభోజనాలు



ఇంటర్నెట్‌ డెస్క్‌: అమెరికాలోని పెన్సిల్వేనియాలో తానా (TANA) ఆధ్వర్యంలో తెలుగు ప్రజలకు వనభోజనాల కార్యక్రమం ఏర్పాటు చేశారు. ఓక్స్ నగరం లోయర్ పెర్కియోమెన్ వ్యాలీ పార్కులో సెప్టెంబర్ 25న మిడ్ అట్లాంటిక్ తానా బృందం వనభోజనాలు, ఆత్మీయ కలయికతోపాటు పలు కార్యక్రమాలు నిర్వహించింది. ఫిలడెల్ఫియా‌ నగర పరిధిలోని సుమారు 800 మంది తెలుగువారు ఈ కార్యక్రమానికి హాజరయ్యారు. ఈ సందర్భంగా పలు పోటీలు నిర్వహించారు. 



ఈ వనభోజనాల కార్యక్రమానికి న్యూజెర్సీ, డెలావేర్ నుంచి కూడా తెలుగు ప్రజలు హాజరయ్యారు. టెక్సాస్ నుంచి నాగరాజు నలజుల, వర్జీనియా నుంచి బాబీ యెర్ర, ఫ్లోరిడా నుంచి సాయి జరుగుల ఈ కార్యక్రమం కోసం ప్రత్యేకంగా వచ్చారు. ఈ సందర్భంగా తానా మిడ్ అట్లాంటిక్ కోఆర్డినేటర్ సునీల్ కోగంటి మాట్లాడుతూ.. అధ్యక్షుడు అంజయ్య చౌదరి, మహాసభల కోఆర్డినేటర్ పొట్లూరి రవి నేతృత్వంలో 23వ తానా మహాసభలు 2023 జులై 7 నుంచి 9 వరకు ఫిలడెల్ఫియాలోని పెన్సిల్వేనియా కన్వెన్షన్ సెంటర్‌లో జరిపేందుకు సన్నాహాలు చేస్తున్నట్లు తెలిపారు.



తానా లీడర్‌షిప్‌ టీం నుంచి ఈ కార్యక్రమంలో సునీల్ కోగంటి, రాజా కసుకుర్తి, విద్య గారపాటి, శ్రీనివాస్ ఓరుగంటి, తానా 23వ మహాసభల కోఆర్డినేటర్ పొట్లూరి రవి, పాఠశాల చైర్ నాగరాజు నలజుల, టీం స్క్వేర్ కోచైర్ కిరణ్ కొత్తపల్లి తదితరులు పాల్గొన్నారు. విశ్వనాధ్ కోగంటి, హరనాథ్ దొడ్డపనేని, లీలా కృష్ణ దావులూరి, శ్రీనివాస్ భారతవరపు, సుధాకర్ కంద్యాల, కృష్ణ నందమూరి, రాహుల్ యెర్ర, సాయి జరుగుల, రత్న మూల్పూరి, మూర్తి నూతనపాటి, రవి ఇంద్రకంటి, పవన్ నడింపల్లి, హరీష్ అన్నాబత్తిన, ప్రవీణ్ ఇరుకులపాటి, సురేష్ కంకణాల, శ్రీధర్ సాదినేని, శ్రవణ్ లంక, గౌరీ కర్రోతు, సతీష్ నల్లా, సౌజన్య ఉన్నవ తదితరులు ఈ కార్యక్రమానికి సహాయ సహకారాలు అందించారు.



యూత్ వాలంటీర్ మన్విత యాగంటి, తానా ఫిలడెల్ఫియా ఉమెన్స్ టీం కోఆర్డినేట్‌ర్‌ క్రీడలను నిర్వహించారు. భూమి కాఫీ ప్రొప్రైటర్ పాపారావు ఉండవల్లి, తానా మిడ్ అట్లాంటిక్ కార్యక్రమాలకు సహకరిస్తున్న స్ప్రూస్ ఇన్ఫోటెక్ వేణు సంగానికి ఈ సందర్భంగా తానా ప్రత్యేక ధన్యవాదాలు తెలిపింది. రవి పొట్లూరి, సునీల్ కోగంటి, రవి మందలపు, కిరణ్ కొత్తపల్లి, సతీష్ తుమ్మల, హరి మోటుపల్లి, రఘు ఎద్దులపల్లి, హరనాథ్ దొడ్డపనేని, హరి మోటుపల్లి, సాంబయ్య కోటపాటి, ఫణి కంతేటి, రంజిత్ మామిడి, చలం పావులూరి, రామ ముద్దన, కోటిబాబు యాగంటి, మోహన్ మల్ల, వంశి నలజాల, అను తుమ్మల, రవి తేజ ముత్తు, లీల కృష్ణ దావులూరి, సుధాకర్ కంద్యాల, ఇందు సందడి, సరోజ యాగంటి, రాజేశ్వరి కోడలి, స్వరూప కోటపాటి, కవిత మందలపు, రూప ముద్దన, లక్ష్మి అద్దంకి, కవిత చిడిపోతు, లక్ష్మి అడ్డంకి, భవాని మామిడి, విజయశ్రీ పరుచూరి, మనీషా మేకా, నాయుడమ్మ యలవర్తి, భాస్కర్ దొప్పలపూడి తదితరులు ఈ కార్యక్రమానికి తమవంతు సహకారం అందించారు.









పిట్స్‌బర్గ్‌లో ఘనంగా ఎన్టీఆర్‌ శత జయంతి వేడుకలు



పిట్స్‌బర్గ్‌: యుగ పురుషుడు నందమూరి తారక రామారావు శతజయంతి వేడుకలు పెన్సిల్వేనియా రాష్ట్రంలోని పిట్స్‌బర్గ్‌ నగరంలో ఘనంగా జరిగాయి. ఎన్టీఆర్‌, తెలుగుదేశం పార్టీ అభిమానుల ఆధ్వర్యంలో మే 28న నిర్వహించిన ఈ వేడుకల్లో ప్రవాసాంధ్రులు ఉత్సాహంగా పాల్గొన్నారు. పిట్స్‌బర్గ్‌లో నివాసం ఉంటున్న తెలుగింటి ఆడపడుచులు జ్యోతిప్రజ్వలన చేసి ప్రారంభించిన ఈ కార్యక్రమంలో.. ఎన్టీఆర్‌ వీరాభిమాని, వై.వి.ఎస్ చౌదరి, ప్రముఖ రాజకీయ విశ్లేషకుడు అడుసుమిల్లి శ్రీనివాస్, ప్రభుత్వ మాజీ చీఫ్ విప్ కాల్వ శ్రీనివాసులు, మాజీ మంత్రి సోమిరెడ్డి చంద్రమోహన్‌ రెడ్డి, విశాఖ తెదేపా సీనియర్ నాయకులు బండారు సత్యనారాయణ మూర్తి ముఖ్య అతిథులుగా జూమ్‌ కాల్‌ ద్వారా పాల్గొన్నారు. ఈ సందర్భంగా అన్న గారి సినిమాలపై తమకున్న అభిప్రాయాలను, ఆయనతో తమ రాజకీయ ప్రయాణానికి సంబంధించిన విషయాలను పంచుకున్నారు. ఎన్టీఆర్‌ వివిధ సంస్కరణల ద్వారా సమాజ శ్రేయస్సుకు తనదైన ముద్రను వేయడంలో ప్రదర్శించిన పట్టుదల తదితర ఆసక్తికర అంశాలను వివరించారు.



తెదేపా నేతలు దేవినేని ఉమామహేశ్వరరావు, ఏలూరి సాంబశివరావు, గౌతు శిరీష కొన్ని అనివార్య కారణాల వల్ల జూమ్‌ కాన్ఫరెన్స్ కాల్‌కు  హాజరుకాలేకపోతున్నందున ఇంత మంచి కార్యక్రమాన్ని నిర్వహిస్తున్న పిట్స్‌బర్గ్‌ తెదేపా అభిమానులకు తమ రికార్డెడ్‌ వీడియో సందేశాలతో అభినందనలు తెలిపారు. ఈ కార్యక్రమంలో అన్న ఎన్టీఆర్‌ గురించి కార్యవర్గం నిర్వహించిన ప్రత్యేక క్విజ్‌ పోటీ ప్రత్యేక ఆకర్షణగా నిలిచింది. ఈ క్విజ్‌లో ప్రథమ విజేతగా రఘునాథరావు మేలిమి, ద్వితీయ విజేతగా సునీల్ కాంతేటి, తృతీయ విజేతగా శ్రీహర్ష కలగర నిలిచి బహుమతులు గెలుచుకున్నారు.



ఈ కార్యక్రమాన్ని ఇంత విజయవంతంగా నిర్వహించడానికి తమ సహకారాన్ని అందించిన రవీంద్ర చలసాని, సాయి రంగారావు అక్కినేని, రంగారావు తూమాటి, మోహన్ కమ్మ, శ్రీహర్ష కలగర, సునీల్ కాంతేటి, అట్లూరి, మేలిమి హరిణ (వ్యాఖ్యాత), చైతన్య మేలిమి, రమేష్ వేముల (ఫోటోగ్రాఫర్)కు,  అలాగే  పసందైన విందును సమకూర్చిన చట్నీస్ (Chutneys), రెడ్ చిల్లీస్ (Red Chillies), తమరిండ్ (Tamarind), మింట్ (Mintt) రెస్టారెంట్ల యాజమాన్యాలకు, ఇతర సభ్యులకు కార్యక్రమ నిర్వాహకులు సునీల్ పరుచూరి, వెంకట్ నర్రా, రవి కిరణ్ తుమ్మల ప్రత్యేక కృతజ్ఞతలు తెలియజేశారు.







కెనడాలో ఘనంగా దేవి శరన్నవరాత్రి వేడుకలు



అట్టావా: కెనడాలోని శ్రీ అనఘా దత్త సొసైటీ ఆఫ్ కాల్గరీ షిర్డీ సాయిబాబా మందిరంలో దేవి నవరాత్రి వేడుకలను భక్తి శ్రద్ధలతో నిర్వహించారు. అమ్మవారికి తొమ్మిది రోజుల పాటు ప్రతి రోజు స్వర్ణ కవచ, బాలా త్రిపుర సుందరి, గాయత్రి దేవి, అన్నపూర్ణ దేవి, లలిత త్రిపుర సుందరి, మహా లక్ష్మీ, సరస్వతి, దుర్గ మహిషాసుర మర్దిని, శ్రీ రాజ రాజేశ్వరి అలంకారాలు చేశారు. ప్రధానార్చకులు రాజ్‌కుమార్ శర్మ ప్రతి ఉదయం షిర్డీ బాబా అభిషేకం, అమ్మవారి అభిషేకం, సర్వతో భద్ర, లింగాలతో భద్ర పూజలు, గణపతి, నవగ్రహ, శ్రీ రుద్ర, మహా విష్ణువు, మహాలక్ష్మి సరస్వతి, దుర్గా జపము మరియు హోమములు జరిపించారు.ప్రతి రోజు సాయంత్రము షిర్డీ సాయిబాబా వారి హారతులు, అమ్మవారి లలిత సహస్రనామ, ఖడ్గమాల, కనకధారా స్తోత్ర సహిత కుంకుమార్చనలు, చతుర్వేద పారాయణం, సకల  రాజోపచార పూజలు, హారతులు ప్రతి నిత్యం నిర్వహించారు.  పాడ్యమి రోజున చిన్నారులకు బాలపూజలు, కన్య పూజలు, మూలా నక్షత్రం రోజు సరస్వతి పూజ, అక్షరాభ్యాసాలు, దుర్గాష్టమి నాడు సుహాసిని పూజలు, మహర్నవమి నాడు మహిషాసుర మర్ధిని పూజ, విజయ దశమి నాడు మరకత రాజరాజేశ్వరి పూజలు ఘనంగా జరిగాయి. నవరాత్రి శుభసందర్భంగా తొమ్మిది రోజులు భక్తులు వేల సంఖ్యలో పాల్గొని అమ్మవారి పూజలు, సాంస్కృతిక కార్యక్రమాలు ఎంతో వైభవంగా భక్తితో నిర్వహించారు. 

శరన్నవరాత్రి వేడుకల్లో ఆలయ వ్యవస్థాపక నిర్వాహకులు లలిత, శైలేష్, స్వయం సేవకులు మాధవి నిట్టల, మాధవి చల్ల మరియు శోభన కీలక పాత్ర పోషించారు. శ్రీ అనఘా దత్త సొసైటీ ఆఫ్ కాల్గరీ మందిర ఆధ్వర్యంలో కెనడాలో గత అయిదు సంవత్సరాలుగా పంచాయతన యాగాలు, లలిత సహస్రనామ కోటి కుంకుమార్చన యజ్ఞము, షిరిడి బాబా పాదుక యాత్రలు మరియు అనేక దైవ, ఆధ్యాత్మిక సంబంధిత కార్యక్రమాలు నిర్వహిస్తున్నారు. ఈ కార్యక్రమాలన్నీ భగవత్ సంకల్పంతో ఎంతో మంది వాలంటీర్లు, ఉత్తర అమెరికాలో నివసిస్తున్న స్వయంసేవకుల సహాయంతో నిర్వహిస్తున్నట్లు ఆలయ నిర్వాహకురాలు లలిత పేర్కొన్నారు.



అమెరికాలో అంగరంగ వైభవంగా మహా శివరాత్రి వేడుకలు



ఎడిసన్: అమెరికాలో హిందూ ఆధ్యాత్మిక ప్రవాహాన్ని కొనసాగిస్తోన్న న్యూజెర్సీ సాయి దత్త పీఠంలో ఈ నెల 18, 19 తేదీల్లో మహా శివరాత్రి వేడుకలు వైభవంగా జరిగాయి. శివ విష్ణు ఆలయంలో కొలువై ఉన్న పంచముఖ పరమేశ్వరుని, అమరేశ్వర స్వామిని వేలాదిగా భక్తులు విచ్చేసి రెండు రోజుల పాటు పూజలు చేశారు. ప్రథమ, ద్వితీయ, తృతీయ, చతుర్థ కాల అభిషేకాలలో బిల్వ అష్టోత్తర శతనామార్చన, 11సార్లు రుద్ర పారాయణ, సహస్రనామార్చన, లలితా రుద్ర త్రిశతి నామార్చన, నందీశ్వర పూజ, హారతి, మంత్రపుష్ప పూజల్లో భక్తిశ్రద్ధలతో పాల్గొన్నారు. సాయంత్రం శివపార్వతుల కళ్యాణాల్లో న్యూ జెర్సీ, న్యూ యార్క్, ఫిలడెల్ఫియా రాష్ట్రాల పరిసర ప్రాంతాల నుంచి పెద్ద సంఖ్యలో భక్తజనం తరలి వచ్చి స్వామి, శ్రీమాత కృపకు పాత్రులయ్యారని సాయి దత్త పీఠం వ్యవస్థాపకులు రఘుశర్మ శంకరమంచి తెలిపారు. ఈ వేడుకల్లో దాదాపు 6వేల మందికి పైగా భక్తులు తరలివచ్చినట్టు చెప్పారు. 



భక్తులందరికీ అన్నదాన టీం మహా ప్రసాదాన్ని పంపిణీ చేసింది. ఆలయంలో ప్రతిష్ఠాత్మక కల్పతరువు ఆకృతి నిర్మాణం భక్తుల సందర్శనార్థం దిగ్విజయంగా ఏర్పాటు చేసింది. ఎడిసన్‌లో సాయి దత్త పీఠం నిర్మించిన శ్రీ శివ, విష్ణు ఆలయ అభివృద్ధి కోసం చేపట్టిన ఈ కల్పతరువు కార్యక్రమానికి చక్కటి స్పందన లభించింది. కల్పతరువు కార్యక్రమంలో భాగంగా విరాళాలు ఇచ్చిన దాతల పేర్లను లోహపు రేకులపై ఆకుల రూపంలో చెక్కి ఆ ఆకులతో కల్పవృక్ష ఆకృతిని రూపొందించారు. ఈ ఆకృతిని ఆలయ గోడపై ప్రతిష్ఠింపజేశారు. ఇలా ఆ దేవదేవుడికి విరాళాలు ఇచ్చిన వారి వివరాలు చిరకాలం నిలిచిపోయేలా ఉంటుందని, నేటివరకు పాల్గొన్న దాతల వివరాలు లోహపు రేకులపై ఏర్పాటు చేశామని.. ఇంకా పాల్గొనని భక్తులకు ఇదొక సువర్ణావకాశమని తెలిపారు. భక్తుల కోర్కెలు తీర్చే కల్పవృక్షంలా ఉండాలనేది సాయిదత్త పీఠం ఆకాంక్ష అని రఘుశర్మ శంకరమంచి అన్నారు. కల్పతరు వృక్షానికి పూజలు చేసి భక్తులు సాయి దత్తపీఠంపై చూపిస్తున్న ఆదరణకు ప్రత్యేక కృతజ్ఞతలు తెలియజేశారు.





‘మైట’ ఆధ్వర్యంలో ధూమ్‌ధామ్‌గా బతుకమ్మ సంబరాలు



మలేషియా: విదేశాల్లో తెలుగువారు బతుకమ్మ సంబరాలను ఘనంగా జరుపుకొంటున్న సంగతి తెలిసిందే. తాజాగా మలేషియా తెలంగాణ అసోసియేషన్(మైట) ఆధ్వర్యంలో పూలపండుగ అంగరంగ వైభవంగా జరిగింది. తెలంగాణ సంస్కృతి, సంప్రదాయాలకు నిదర్శనమైన ఈ బతుకమ్మ పండుగను రెండు సంవత్సరాల తరువాత ఘనంగా నిర్వహించడంతో ప్రవాసులు పెద్ద ఎత్తున తరలివచ్చారు. కౌలాలంపూర్‌లోని డీచక్రరూఫ్‌ టాప్‌ హాల్, టీఎల్‌కే కాంప్లెక్స్, బ్రిక్‌ఫీల్డ్‌ కౌలాలంపూర్‌లో నిర్వహించిన ఈ కార్యక్రమానికి భారీ సంఖ్యలో తెలుగువారు హాజరై సందడి చేశారు.



ఈ ఉత్సవాలకు ముఖ్య అతిథులుగా తెరాస శాసనసభ సభ్యుడు  కిషోర్‌కుమార్‌, భాజపా ఎమ్మెల్యే రఘునందన్‌రావు, సూర్యాపేట జిల్ల్లా పరిషత్‌ ఛైర్‌పర్సన్‌ గుజ్జ దీపికా యుగంధర్‌, ఇండియన్‌ హైకమిషన్‌ సెక్రటరీ సుష్మ, మలేషియా తెరాస వింగ్‌ ప్రెసిడెంట్‌ చిట్టిబాబు సహా పలువురు తెలంగాణ ప్రముఖులు పాల్గొన్నారు. ఈ సందర్భంగా ఎమ్మెల్యే రఘునందన్‌రావు మాట్లాడుతూ.. ఏటా బతుకమ్మ సంబంరాలను నిర్వహిస్తున్న మలేషియా తెలంగాణ అసోసియేషన్‌ను అభినందించారు. విదేశాల్లో ఉంటున్నా, మన సంస్కృతి, సంప్రదాయాలను కాపాడుతున్న తెలంగాణ ఆడపడుచులను మెచ్చుకున్నారు. మలేషియా వచ్చి ఏజెంట్ల చేతిలో మోసపోయిన వారికి, ప్రమాదవశాత్తూ మరణించిన వారికీ ‘మైట’ తరపున సహాయ సహకారాలు అందజేస్తున్న మైట కోర్ కమిటీ సభ్యులను అభినందించారు.
అనంతరం గాదరి కిషోర్‌కుమార్‌ మాట్లాడుతూ.. మైట చేస్తున్న సేవాకార్యక్రమాలు అభినందిస్తూ అలాగే తెలంగాణ వారికి ఏ సమస్య వచ్చినా మైట, తెలంగాణ ప్రభుత్వం వారిని ఆదుకోవడానికి సిద్ధంగా ఉంటుందని హామీ ఇచ్చారు.



మైట ప్రెసిడెంట్‌ తిరుపతి మాట్లాడుతూ.. తెలంగాణ సంస్కృతికి ప్రతీక అయిన బతుకమ్మ ప్రత్యేకతను ఆయన వివరించారు. ఈ కార్యక్రమానికి సహాయం చేసిన ఏవౌస్, జెన్‌ టెక్‌, లావు టెక్సోలుషన్స్, అక్యూమెంట్ ఇన్ఫోటెక్, ఆలివ్‌ టెక్నాలజీస్ , తెరాస మలేషియా, మలబార్‌ గోల్డ్‌, కేవీటీ గోల్డ్‌, జాస్డేకొరేటర్స్‌, మినీమార్ట్ అప్, ట్రూఫ్రెషిస్, శ్రీబిర్యానీ.com రెస్టారెంట్, మై81 రెస్టారెంట్, బిగ్‌సి రెస్టారెంట్, ప్రబలీ రెస్టారెంట్, ఫామిలీ గార్డెన్ రెస్టారెంట్‌లకు ప్రత్యేక కృతజ్ఞతలు తెలిపారు.



కార్యక్రమంలో అధ్యక్షుడు తిరుపతి, ఉపాధ్యక్షులు చొప్పరి సత్య, మోహన్‌రెడ్డి, నరేంద్రనాథ్, జనరల్‌ సెక్రటరీ, రవిచంద్ర, జాయింట్‌ సెక్రటరీ సందీప్, ట్రెజరర్‌ రవీందర్‌రెడ్డి, ఎగ్జిక్యూటివ్‌ మెంబర్‌ వర్మ, కృష్ణవర్మ, వివేక్, రాములు, సుందర్, కృష్ణారెడ్డి, ఉమెన్స్‌ వింగ్‌ ప్రెసిడెంట్‌, కిరణ్మయి, వైస్‌ ప్రెసిడెంట్‌ స్వప్న, అశ్విత, యూత్‌ వింగ్‌ ప్రెసిడెంట్‌, కిరణ్‌గౌడ్‌, రవితేజ, కల్చరల్‌ మెంబర్స్‌ చందు, రామకృష్ణ, నరేందర్, రంజిత్, సంతోష్, అనూష, దివ్య, సాహితి, సాయిచరణి, ఇందు, రోజా, శ్రీలతతో పాటు, మధు, శ్రీనివాస్, రఘునాథ్, సందీప్‌ తదితరులు పాల్గొన్నారు.









Lottery: యూఏఈలో భారతీయులకు రూ.20 కోట్ల లాటరీ



దుబాయ్‌: హైపర్‌మార్కెట్‌లో పనిచేస్తున్న 40 మంది బృందానికి రూ.20.26కోట్ల విలువైన లాటరీ తగిలింది. వీరిలో ఇద్దరు బంగ్లాదేశీయులు కాగా మిగిలిన అందరూ భారతీయులే. ఒకే గదిలో నివసిస్తున్న వీరందరూ కలిసి కేరళకు చెందిన నహీల్‌ నిజాముద్దీన్‌ పేరుతో యూఏఈలో లాటరీ టికెట్‌ను కొనుగోలు చేశారు. కరోనా నేపథ్యంలో నహీల్‌ నిజాముద్దీన్‌ను స్వదేశానికి తిప్పి పంపించారు. దీంతో లాటరీ నిర్వాహకులు నహీల్‌ను సంప్రదించలేకపోయారని ఖలీజ్‌టైమ్స్‌ పత్రిక తెలిపింది. నహీల్‌ ఇచ్చిన తల్లిదండ్రుల ఫోన్‌ నంబరు ఆధారంగా లాటరీ గెల్చుకున్న విషయాన్ని నిర్వాహకులు తెలియజేశారని పత్రిక పేర్కొంది. లాటరీ ద్వారా లభించిన మొత్తాన్ని 40 మంది పంచుకోనున్నారు. 

విజయవంతమైన‘షిర్డీ సాయి గాయత్రి మహా మంత్ర జపం’



ఇంటర్నెట్ డెస్క్‌: ప్రపంచాన్ని గడగడలాడిస్తోన్న కరోనా మహమ్మారి వల్ల నెలకొన్న చీకట్లను తరిమికొట్టేందుకు, ప్రపంచ శాంతిని కాంక్షిస్తూ ఈ నెల 17న కాలిఫోర్నియాలో అఖండ షిర్డీసాయి గాయత్రి మహా మంత్ర జప కార్యక్రమం ఘనంగా జరిగింది. ఈ సందర్భంగా సాయి ఉపాసకులు చేపట్టిన ‘కోటి సాయి గాయత్రి మంత్ర మహా జపం’ ఈ ఏడాది 1.21 కోట్ల మైలురాయిని చేరుకుంది. శ్రీ షిర్డీ సాయి మహారాజ్‌ దివ్య ఆశీస్సులతో గురు వాణియమ్మ ప్రేరణతో విశ్వసాయి ద్వారకామాయి శక్తిపీఠం ఆధ్వర్యంలో సాయి ఉపాసకులు, గురూజీ లక్ష్మోజీ నేతృత్వంలో ఈ కార్యక్రమాన్ని ప్రపంచవ్యాప్తంగా నిర్వహించారు. ఆ రోజున నిరాటంకంగా సాయి మంత్రాన్ని జపించారు. ఇది విజయవంతం కావడంతో సక్సెస్ మీట్‌ను నిర్వహించనునున్నట్లు నిర్వాహకులు వెల్లడించారు. సాయి గాయత్రీ దివ్య ఈవెంట్‌ సక్సెస్ మీట్ డిసెంబర్ 26వ తేదీ ఉదయం 11 గంటల(PST)కు జూమ్ వేదికగా జరగనుంది. అందరూ ఆహ్వానితులేనని వారు వెల్లడించారు.

విశ్వసాయి ద్వారకామాయి శక్తిపీఠం ఆధ్వర్యంలో ఇప్పటి వరకూ కోటి సాయి గాయత్రి మంత్ర మహా జపం.. 4.5 కోట్లు దాటగా.. రోటీ అన్నదాన కార్యక్రమం 1.28 లక్షలకు చేరిందని నిర్వాహకులు తెలిపారు.



పార్టీ సహాయ నిధికి ‘తెదేపా ఎన్‌ఆర్‌ఐ ఖతార్‌’ రూ.15.5లక్షల విరాళం



ఇంటర్నెట్‌డెస్క్‌: రాష్ట్ర భవిష్యత్తు కోసం అవిశ్రాంతంగా పనిచేస్తున్న తెదేపా అధినేత చంద్రబాబుకు మద్దతుగా ఉంటామని ఆ పార్టీ ఖతార్‌ ఎన్ఆర్‌ఐ విభాగం నేతలు తెలిపారు. మంగళగిరిలోని తెదేపా జాతీయ కార్యాలయంలో చంద్రబాబుతో వారు భేటీ అయి నూతన సంవత్సర శుభాకాంక్షలు తెలిపారు. ఈ సందర్భంగా తెదేపా సహాయ నిధికి రూ.10లక్షలు, కార్యకర్తల వైద్య సహాయార్థం రూ.5.5లక్షల విరాళం అందజేశారు. దీనికి సంబంధించిన చెక్కులను ఖతార్‌ తెదేపా ఎన్‌ఆర్‌ఐ నేత గొట్టిపాటి రమణ, ఉపాధ్యక్షుడు మద్దిపోటి నరేశ్‌ నేతృత్వంలోని బృందం చంద్రబాబకు అందజేసింది. ఈ కార్యక్రమంలో గొట్టిపాటి రమణతో పాటు ఆయన సతీమణి లక్ష్మి, విజయ్‌భాస్కర్‌ దండ, కొడాలి సుధాకర్‌ దంపతులు, వెంకప్ప భాగవతులతో పాటు పలువురు సభ్యులు పాల్గొన్నారు.



పార్టీ నిధికి, కార్యకర్తల వైద్య సహాయార్థం స్పందించి విరాళాలను అందజేసినందుకు చంద్రబాబుతో పాటు పార్టీ సీనియర్‌ నేతలు అశోక్‌బాబు, పట్టాభి, డాక్టర్‌ రవి వేమూరి, బుచ్చి రాంప్రసాద్‌, చప్పిడి రాజశేఖర్‌ తదితరులు తెదేపా ఖతార్‌ విభాగం నేతలకు కృతజ్ఞతలు తెలిపారు. రూ.15.5లక్షల నిధులను పార్టీకి అందజేసినందుకు ఖతార్‌ తెదేపా సభ్యులకు పార్టీ గల్ఫ్‌ విభాగం అధ్యక్షుడు రావి రాధాకృష్ణ, ఎన్‌ఆర్‌ఐ తెదేపా గల్ఫ్‌ ఎంపవర్‌మెంట్‌ కోఆర్డినేటర్‌ కుదరవల్లి సుధాకర్‌రావు, ఖతార్‌ గల్ఫ్‌ కౌన్సిల్‌ సభ్యుడు మలిరెడ్డి సత్యనారాయణ అభినందనలు తెలిపారు.

చికాగోలో నాట్స్ ఆధ్వర్యంలో తెలుగువారి విహారయాత్ర..!



ఇంటర్నెట్‌ డెస్క్‌: అమెరికాలో తెలుగుజాతిని ఏకం చేసేందుకు ఏర్పడిన ఉత్తర అమెరికా తెలుగు సంఘం ‘నాట్స్’.. ఆజాదీకా అమృత మహోత్సవ్‌లో భాగంగా చికాగోలో తెలుగువారితో విహారయాత్ర ఏర్పాటు చేసింది. నూతనంగా ఏర్పాటైన చాప్టర్ కో-ఆర్డినేటర్ హరీశ్ జమ్ముల నేతృత్వంలో 200 మందికి పైగా తెలుగు కుటుంబాలు ఈ విహారయాత్రలో పాల్గొన్నాయి. ఉద్యానవనంలో పిల్లలు, పెద్దలు ఎంతో ఉత్సాహాంగా ఆటపాటలతో అమృతోత్సవ సంబురాలు చేసుకున్నారు. ప్రముఖ మిమిక్రీ కళాకారుడు ఇమిటేషన్ రాజు నవ్వులు పూయించారు. డీజే సందీప్ సినిమా పాటల ప్రదర్శన అందరిలోనూ ఉత్సాహం నింపింది. హరీశ్ జమ్ముల నేతృత్వంలో బిందు వీధులమూడి, వీర తక్కెళ్లపాటి, భారతి పుట్ట, రోజా శీలంశెట్టి, నరేంద్ర కడియాల, కార్తీక్ మోదుకూరి రాజయ్య వినయ్‌ తమ ప్రణాళికతో ఈ విహార యాత్రను విజయవంతం చేశారు.



చికాగో నుంచి నాట్స్ ఈసీ నాయకులు మదన్ పాములపాటి, కృష్ణ నిమ్మగడ్డ, ఆర్.కె బాలినేని, లక్ష్మి బొజ్జా ఈ విహార యాత్ర దిగ్విజయమయ్యేందుకు సహకరించారు. చికాగో నుంచి మద్దతు అందించిన మూర్తి కొప్పాక, శ్రీను అరసాడ, శ్రీనివాస్ బొప్పన, రవి శ్రీకాకుళం తదితరులకు నాట్స్ బోర్డ్ ధన్యవాదాలు తెలిపింది. నాట్స్ చికాగో చాప్టర్ వాలంటీర్లు వేణు కృష్ణార్దుల, శ్రీనివాస్ పిడికిటి, మహేష్ కాకరాల, లేఖ నిమ్మగడ్డ, పాండు చెంగలశెట్టి, అంజయ్య వేలూరు, గోపాల్ రెడ్డి, శ్రీకాంత్ బొజ్జా, శిల్పా యర్రా, రాధిక కోగంటి, సుమతి నెప్పలి, నరేశ్ యాడ, సాంబశివరావు, అరుష్ నిమ్మగడ్డ, వర్షిత్ తక్కెళ్లపాటి, సంకేత్, రాజేశ్ వీధులమూడి ఈ విహారయాత్ర విజయవంతానికి  తమవంతు పాత్ర పోషించారు.











Kuchipudi: సమ్మోహనం.. లహరి కూచిపూడి అరంగేట్రం



అమెరికా: తెలుగు నేలపై ప్రాణం పోసుకున్న కూచిపూడి నృత్యం ఖండాంతరాలు దాటి తన ఉనికిని చాటుకుంటూనే ఉంది. అమెరికాలో స్థిరపడిన భారతీయ కుటుంబాలు తమ పిల్లలకు శాస్త్ర్రీయ నృత్యాలను నేర్పిస్తూ సంస్కృతిని పరిరక్షిస్తున్నారు. తాజాగా జార్జియా రాష్ట్రం అట్లాంటాలో లహరి పీసీకే(17) చేసిన కూచిపూడి నాట్య ప్రదర్శన అందర్నీ ఆకట్టుకుంది. ఆమెకు ఇదే తొలి ప్రదర్శన కావడం విశేషం. లహరి నృత్య ప్రదర్శన స్థానిక అమెరికన్లతో పాటు అక్కడికి విచ్చేసిన తెలుగు వారిని ఎంతగానో ఆకట్టుకుంది. 

అట్లాంటాలో పలు సాఫ్ట్‌వేర్‌ సంస్థలు నిర్వహిస్తున్న వేణు కుమార్‌ రెడ్డి, వాసవి పీసీకే దంపతులకు లహరి జన్మించారు. ఆమె తన 8వ ఏట నుంచే కూచిపూడి అభ్యాసం ప్రారంభించారు. కూచిపూడిలోని అత్యంత కఠినమైన 100 రకాల పాద ముద్రలు, శిల్ప సదృశ్య దేహ భంగిమలు, హస్త ముద్రలు, కళ్ల కదలికలతో ముఖంలో అనేక భావాలను పలికించి పలువురు ప్రశంసలు పొందారు. విఘ్నేశ్వర, నటరాజ పూజలతో మొదలైన నాట్య ప్రదర్శన నాలుగు గంటల పాటు నిర్విరామంగా సాగింది.



తెలంగాణ రాష్ట్రంలోని నల్గొండ జిల్లాలోని అల్వాల గ్రామానికి చెందిన వేణు కుమార్‌ రెడ్డి 25 ఏళ్ల క్రితం అమెరికా వెళ్లి అక్కడే స్థిరపడ్డారు. అంతర్జాతీయ క్రికెట్ మండలి (ఐసీసీ) అనుబంధ సంస్థ అయిన అమెరికా క్రికెట్ బోర్డు వ్యవస్థాపక సభ్యుడిగా ఆయన కొనసాగుతున్నారు.

విదేశీ భాషలు.. విశేష అవకాశాలు!

ఇంటర్మీడియట్‌ పూర్తిచేసుకున్నవారికి ఉన్న దారుల్లో విదేశీ భాషలూ పరిగణించదగినవే. వివిధ సంస్థలు యూజీ స్థాయిలో వీటిని అందిస్తున్నాయి. ఇంటర్‌ అన్ని గ్రూపుల విద్యార్థులకూ అవకాశం ఉంది. యూజీ తర్వాత పీజీ, ఆపై పీహెచ్‌డీ కోర్సుల్లో చేరవచ్చు లేదా ఉద్యోగాలకు పోటీ పడవచ్చు. వీటిని పూర్తిచేసుకున్నవారికి ఎన్నో రంగాలు, విభాగాల్లో అవకాశాలు దక్కుతున్నాయి. నియామకాల్లో విదేశీ భాషలు వచ్చినవారికి కొంత ప్రాధాన్యమూ లభిస్తోంది. ఈ నేపథ్యంలో ఇంటర్‌ తర్వాత నేర్చుకోదగ్గ విదేశీ భాషలు, కోర్సులు, అవకాశాల వివరాలు తెలుసుకుందాం!



ఇంటర్‌ తర్వాత విదేశీ భాషల్లో చేరడానికి చాలా మార్గాలున్నాయి. దేశంలో పలు విశ్వవిద్యాలయాలు తమ ప్రాంగణాల్లో ఆనర్స్‌ విధానంలో బీఏ ఫారిన్‌ లాంగ్వేజ్‌ కోర్సులు అందిస్తున్నాయి. కొన్ని సంస్థలు అందించే సర్టిఫికెట్‌ కోర్సుల్లో చేరి అనంతరం డిప్లొమా, ఆ తర్వాత అడ్వాన్స్‌డ్‌ డిప్లొమా పూర్తిచేసుకోవచ్చు. లేదా డిగ్రీలోని మూడు ఐచ్ఛిక సబ్జెక్టుల్లో ఒకటిగా నచ్చిన విదేశీ భాషను ఎంచుకునే అవకాశం ఉంది. యూజీలో రెండో భాషగా ఫారిన్‌ లాంగ్వేజ్‌ తీసుకోవచ్చు. ఇలా మనకు నచ్చిన విధానంలో వీటిని నేర్చుకోవచ్చు.

విశ్వవిద్యాలయాల్లో బీఏ ఆనర్స్‌ కోర్సులో చేరినవాళ్లు మూడేళ్ల పాటు సంబంధిత భాషకు చెందిన అంశాలు నేర్చుకుంటారు. ఈ విధానంలో ఇంగ్లిష్‌ మినహా, ఇతర ఏ సబ్జెక్టులూ ఉండవు. విదేశీ భాష నుంచి ఆంగ్లంలోకి అనువాదం చేయడం, ఆ భాషకు చెందిన వ్యాకరణం, రచనలు మొదలైనవి తెలుసుకుంటారు. ఆ భాష చరిత్ర, సాహిత్యాలను అధ్యయనం చేస్తారు. ముందుగా ఆయా భాషల్లో వినడం, చదవడం, మాట్లాడడం, రాయడాన్ని నేర్పుతారు. ఆ భాషకు చెందిన దేశ సంస్కృతి, ఆచార వ్యవహారాలపైనా అవగాహన కల్పిస్తారు. యూజీ పూర్తయిన తర్వాత పీజీ, ఆసక్తి ఉంటే పీహెచ్‌డీ పూర్తిచేసుకోవచ్చు. ఎక్కువ విశ్వవిద్యాలయాలు పీజీ, పీహెచ్‌డీ కోర్సులు అందిస్తున్నాయి. రాతపరీక్షలో చూపిన ప్రతిభతో యూజీ ఆనర్స్‌ కోర్సుల్లో ప్రవేశాలుంటాయి. ఇందులో జీకే, ఇంగ్లిష్, ఆ భాషకు సంబంధించిన ప్రాథమికాంశాలపై ఆబ్జెక్టివ్‌తోపాటు డిస్క్రిప్టివ్‌ ప్రశ్నలు వస్తాయి.  

"భాష నేర్చుకోవడంలో పుస్తకాల పాత్ర కొంతవరకే. అవకాశం ఉన్న ప్రతి సందర్భంలోనూ ఆ భాషలో మాట్లాడడానికి ప్రయత్నించాలి. కుదిరితే ఆ భాషపై పట్టున్న స్థానికులతో ఎక్కువగా సంభాషించాలి. ఆ భాషలో వీలైనన్ని ఉపన్యాసాలు వినాలి. సినిమాలు చూడాలి, వార్తలు వినాలి"



ఎంపిక ఇలా..
ఏ భాష అంటే ఆసక్తి, భవిష్యత్తులో ఏ దేశంలో ఉన్నత విద్య అభ్యసించాలనుకుంటున్నారు లేదా సేవలు అందించాలనుకుంటున్నారు, ఏ భాషకు భారత్‌ లేదా ఇతర దేశాల్లో ఎక్కువ డిమాండ్‌ ఉంది, అందుబాటులోని విద్యా సంస్థల్లో నేర్పుతున్నవి...తదితర అంశాలను ప్రామాణికంగా తీసుకుని విదేశీ భాషను ఎంచుకోవచ్చు. ఉన్నత విద్య నిమిత్తం జర్మనీ వెళ్లాలనుకున్నవారు జర్మన్‌ భాషను నేర్చుకోవడం వల్ల ఆ దేశంలో భాషాపరమైన ఇబ్బందులు తలెత్తకుండా చూసుకోవచ్చు. జపాన్‌లో ఉద్యోగం చేయడం లక్ష్యమైతే జపనీస్‌ నేర్చుకోవడానికి ప్రాధాన్యం ఇవ్వాలి. లేదా ఏదైనా దేశ సంస్కృతి, వ్యవహారాలపై ఇష్టం ఉంటే అక్కడి స్థానిక భాషకు ప్రాధాన్యం ఇవ్వాలి.

పట్టు కోసం..
భారత్‌లో ఇంగ్లిష్‌ ఆధారంగా విదేశీ భాషలను నేర్పుతున్నారు. అందువల్ల ముందుగా ఆంగ్లంపై పట్టు సాధించాలి. భాష నేర్చుకోవడంలో పుస్తకాల పాత్ర కొంతవరకే. అవకాశం ఉన్న ప్రతి సందర్భంలోనూ ఆ భాషలో మాట్లాడడానికి ప్రయత్నించాలి. కుదిరితే ఆ భాషపై పట్టున్న స్థానికులతో ఎక్కువగా సంభాషించాలి. ఆ భాషలో వీలైనన్ని ఉపన్యాసాలు వినాలి. సినిమాలు చూడాలి, వార్తలు వినాలి. ఇందుకు సోషల్‌ మీడియాను వేదికగా మలచుకోవచ్చు. కొంత ప్రావీణ్యం పొందిన తర్వాత ఆ భాషకు సంబంధించిన వార్తా పత్రికలు, మ్యాగజీన్లు, నవలలు...ఇలా వేటినైనా బాగా చదవాలి. ఏదైనా భాషను నేర్చుకోవడానికి వినడం, మాట్లాడడం, చదవడం, రాయడం..ఈ నాలుగే ప్రామాణికం.

ఉపాధి అవకాశాల సంగతి?
విదేశీ భాషల్లో ప్రావీణ్యం ఉన్నవారికి ప్రభుత్వ రాయబార కార్యాలయాలు, అంతర్జాతీయ విమానయాన సంస్థలు, విమానాశ్రయాలు, ఆతిథ్య, పర్యాటక రంగాలు, ప్రజా సంబంధ విభాగాల్లో ఉద్యోగాలు లభిస్తాయి. బహుళ జాతి కంపెనీలు విస్తరించడంతో సాఫ్ట్‌వేర్, బీపీవో, కేపీవో, ఎల్‌పీవో, మెడికల్‌ ట్రాన్స్‌క్రిప్షన్‌...ఇలా ప్రతి విభాగంలోనూ విదేశీ భాషలతో అవసరం ఏర్పడింది. అందువల్ల ఆసక్తి ఉన్నవారు ఏదో ఒక భాషలో నైపుణ్యం పెంచుకుని సుస్థిర కొలువును సొంతం చేసుకోవచ్చు. ప్రావీణ్యం పొందితే ఆన్‌లైన్‌ వేదికగా ఇంట్లో ఉంటూనే ఉపాధి పొందవచ్చు.

💠 ఏదైనా పర భాషపై పట్టున్నవారు విదేశాల నుంచి వచ్చే అతిథులకు గైడ్‌గా వ్యవహరించవచ్చు. ప్రభుత్వాలకు చెందిన విదేశీ కార్యాలయాలు, రాయబార కార్యాలయాలు, విదేశీ మంత్రిత్వ శాఖలు, ఐక్యరాజ్యసమితి విభాగాలు, వివిధ సంస్థల కేంద్రాలు ప్రపంచ వ్యాప్తంగా ఉన్నాయి. స్థానిక భాషపై పట్టున్నవారికి ఇలాంటి చోట్ల అవకాశాలుంటాయి.

💠 పుస్తకాలు, యూజర్‌ మాన్యువళ్లు, కీలక సమాచారం ఒక భాష నుంచి ఇంకో భాషలోకి తర్జుమా చేసేవారు పెద్దమొత్తంలో సంపాదిస్తున్నారు. హైస్కూల్‌ స్థాయిలో ప్రైవేటు పాఠశాలల్లో సిలబస్‌తో సంబంధం లేకుండా ఏదో ఒక విదేశీ భాషను విద్యార్థులకు నేర్పుతున్నారు.
అలాగే ఫారిన్‌ లాంగ్వేజ్‌లు నేర్పే శిక్షణ సంస్థలు పెరుగుతున్నాయి. ప్రముఖ విశ్వవిద్యాలయాలన్నింట్లోనూ ఏదో ఒక విదేశీ భాష అందుబాటులో ఉంది. ఎన్నో డిగ్రీ కళాశాలలు విదేశీ భాషలను అందిస్తున్నాయి. ఈ సంస్థల్లో బోధకులుగా అవకాశాలు లభిస్తాయి. ఇంటర్‌ప్రిటర్లుగా వ్యవహరించడం ద్వారానూ డబ్బు సంపాదించుకోవచ్చు.



సంస్థలు.. కోర్సులు
💠 ఇంగ్లిష్‌ అండ్‌ ఫారిన్‌ లాంగ్వేజెస్‌ యూనివర్సిటీ, హైదరాబాద్‌: విదేశీ భాషల్లో చదువులు అందించే లక్ష్యంతో ఈ విశ్వవిద్యాలయం నెలకొల్పారు. ఇక్కడ యూజీ, పీజీ, పీహెచ్‌డీ స్థాయుల్లో కోర్సులు అందిస్తున్నారు. ఈ సంస్థకు హైదరాబాద్‌ తోపాటు లఖ్‌నవూ, షిల్లాంగ్‌ల్లోనూ క్యాంపస్‌లు ఉన్నాయి. హైదరాబాద్‌ క్యాంపస్‌లో బీఏ (ఆనర్స్‌) విధానంలో అరబిక్, ఫ్రెంచ్, జర్మన్, జపనీస్, రష్యన్, స్పానిష్‌ కోర్సులను ఇఫ్లూ అందిస్తోంది. పరీక్షలో చూపిన ప్రతిభతో వీటిలో ప్రవేశాలు ఉంటాయి. పార్ట్‌టైమ్‌ విధానంలో ఉదయం, సాయంత్రం వేళల్లో అరబిక్, ఫ్రెంచ్, ఇటాలియన్, కొరియన్, జపనీస్, పర్షియన్, స్పానిష్‌ భాషలను సర్టిఫికెట్, డిప్లొమా స్థాయుల్లో ఇక్కడ అందిస్తున్నారు.

💠 ఉస్మానియా యూనివర్సిటీ: ఇంటర్‌ విద్యార్హతతో ఫ్రెంచ్, జర్మన్, రష్యన్‌ భాషల్లో ఏడాది వ్యవధితో జూనియర్‌ డిప్లొమా కోర్సులను ఓయూ అందిస్తోంది. ఇవే భాషల్లో ఏడాది వ్యవధితో సీనియర్‌ డిప్లొమా కోర్సులూ నడుపుతోంది. వీటికి జూనియర్‌ డిప్లొమా పూర్తిచేసినవారు అర్హులు. అడ్వాన్స్‌డ్‌ డిప్లొమా కోర్సులనూ ఏడాది వ్యవధితో ఇక్కడ పూర్తిచేసుకోవచ్చు. వీటికి సీనియర్‌ డిప్లొమా ఉత్తీర్ణులు అర్హులు. జూనియర్‌ డిప్లొమాలో మోడర్న్‌ అరబిక్, పర్షియన్‌ కోర్సులూ ఉన్నాయి.

💠 జవహర్‌లాల్‌ నెహ్రూ యూనివర్సిటీ: బీఏలో జపనీస్, కొరియన్, చైనీస్, ఫ్రెంచ్, జర్మన్, రష్యన్, స్పానిష్, అరబిక్, పర్షియన్‌ భాషలను అందిస్తోంది.  

💠 జామియా మిల్లియా ఇస్లామియా: ఈ కేంద్రీయ విశ్వవిద్యాలయంలో ఆనర్స్‌ విధానంలో బీఏ కొరియన్‌ లాంగ్వేజెస్, అరబిక్, ఇస్లామిక్‌ స్టడీ, పర్షియన్‌ భాషలు చదువుకోవచ్చు.  

💠 దిల్లీ యూనివర్సిటీ: ఫ్రెంచ్, జర్మన్, ఇటాలియన్, అరబిక్, పర్షియన్, స్పానిష్‌ భాషలను బీఏ ఆనర్స్‌ విధానంలో అందిస్తోంది.  

💠 ఆంధ్రా యూనివర్సిటీ: ఫ్రెంచ్‌లో డిప్లొమా, సీనియర్‌ డిప్లొమా కోర్సులు నడుపుతోంది.

💠 మణిపాల్‌ యూనివర్సిటీ: బీఏ ఫారిన్‌ లాంగ్వేజెస్‌ అండ్‌ ఇంటర్‌ కల్చరల్‌ స్టడీస్‌ కోర్సు అందిస్తోంది. ఇందులో చేరినవారు ఫ్రెంచ్‌ లేదా జర్మన్‌ స్పెషలైజేషన్‌గా తీసుకోవచ్చు. అలాగే స్పానిష్, ఇటాలియన్, జపనీస్‌లో ఏదో ఒకటి రెండో లాంగ్వేజ్‌గా ఎంచుకోవచ్చు.

💠 ఇందిరాగాంధీ జాతీయ సార్వత్రిక విశ్వవిద్యాలయం: అరబిక్, ఫ్రెంచ్, రష్యన్, కొరియన్, స్పానిష్, జర్మన్‌లో సర్టిఫికెట్‌ కోర్సులను అందిస్తోంది.

💠 కొన్ని కేంద్రీయ విశ్వవిద్యాలయాలు సీయూసెట్‌ ద్వారా బీఏలో చైనీస్, జర్మన్‌ స్టడీస్, కొరియన్‌ భాషల్లో చేరడానికి అవకాశం కల్పిస్తున్నాయి.

💠 అమిటి యూనివర్సిటీ ఆనర్స్‌ విధానంలో బీఏ ఫ్రెంచ్, జర్మన్, స్పానిష్‌ కోర్సులు నడుపుతోంది.

అకడమిక్స్‌తో సంబంధం లేకుండా బయట నుంచీ విదేశీ భాషను నేర్చుకోవచ్చు. వివిధ సంస్థలు ఈ తరహా శిక్షణ ఇస్తున్నాయి. రామకృష్ణ మఠం, హైదరాబాద్‌లో నామమాత్రపు రుసుములతో జర్మన్, ఫ్రెంచ్, జపనీస్, స్పానిష్‌ భాషలను ప్రాథమిక స్థాయి నుంచి చివరిదశ వరకు నేర్చుకోవచ్చు. భాషల వారీ కొన్ని పేరొందిన సంస్థలూ ఉన్నాయి. వాటిలో ఎవరైనా చేరవచ్చు.     

H1B Visa: ఉద్యోగం కోల్పోయినా 180 రోజులు ఉండొచ్చు!

హెచ్‌-1బి వీసాల గడువు పెంపునకు సిఫార్సు



వాషింగ్టన్‌: అమెరికాలో ఉద్యోగాలు కోల్పోయి ఇబ్బంది పడుతున్న హెచ్‌-1బి వీసాదారులకు శుభవార్త..! వీరి వీసా గడువును (గ్రేస్‌ పీరియడ్‌) ప్రస్తుత 60 రోజుల నుంచి 180 రోజులకు పొడిగించాల్సిందిగా బైడెన్‌ అధ్యక్ష సలహా ఉపసంఘం సిఫార్సు చేసింది. ఇది అమల్లోకి వస్తే భారతీయులు సహా అమెరికాలో పనిచేస్తున్న వేలాది విదేశీ ఉద్యోగులకు భారీ ఊరటే. ఇటీవల గూగుల్‌, మైక్రోసాఫ్ట్‌, అమెజాన్‌ లాంటి సంస్థలు ఎక్కువ సంఖ్యలో ఉద్యోగాలు తొలగించిన నేపథ్యంలో చాలా మంది ఇబ్బందులు ఎదుర్కొంటున్నారు. ప్రస్తుత గడువైన 60 రోజుల్లో ఉద్యోగం సంపాదించడం కష్టతరంగా మారింది. దరఖాస్తులు నింపే ప్రక్రియా సంక్లిష్టంగా ఉండటంతో వ్యవధి సరిపోవడం లేదు.  ఈ సిఫార్సు అమల్లోకి వస్తే 180 రోజుల్లోపు కొత్త కొలువు వెతుక్కొనే వెసులుబాటు కలుగుతుంది. ‘‘ఉద్యోగం కోల్పోయిన హెచ్‌-1బి ఉద్యోగుల గ్రేస్‌ పీరియడ్‌ను 60 నుంచి 180 రోజులకు పొడిగించాలని డిపార్ట్‌మెంట్‌ ఆఫ్‌ హోంల్యాండ్‌ సెక్యూరిటీకి, యూఎస్‌ పౌరసత్వ, వలస సేవల (యూఎస్‌సీఐఎస్‌) సంస్థకు వలస ఉపసంఘం సిఫార్సు చేసింది’’ అని అధ్యక్ష సలహా ఉపసంఘంలో ఆసియా అమెరికన్ల సభ్యుడైన అజయ్‌ జైన్‌ భటోరియా తెలిపారు. గ్రీన్‌కార్డుల అంశమూ ఉపసంఘం ముందుకు వచ్చింది. గ్రీన్‌కార్డు దరఖాస్తుల ఆరంభదశలో ఉద్యోగ ధ్రువీకరణ పత్రం ప్రతిపాదనపైనా చర్చ జరిగింది.

చావుబతుకుల మధ్య 54 రోజులు: దుబాయ్‌లో కోలుకున్న భారతీయుడు



దుబాయ్‌: అత్యంత అరుదైన, ప్రాణాంతకమైన బ్యాక్టీరియా ఇనెఫెక్షన్‌ బారిన పడిన భారతీయుడు ఒకరు, 54 రోజులపాటు చావుబతుకుల మధ్య పోరాటం చేసి చివరకు విజయవంతంగా మృత్యువు కోరల నుంచి బయటపడ్డారు. గోవాకు చెందిన 42 ఏళ్ల నితేశ్‌ సదానంద్‌ మడ్గావ్‌కర్‌ దుబాయ్‌లో డ్రైవర్‌గా పనిచేస్తున్నారు. ఇటీవల ఆయన అనారోగ్యం బారిన పడగా వైద్యులు పరీక్షలు చేశారు. అత్యంత ప్రాణాంతకమైన సెపేషియా సిండ్రోమ్‌తో బాధపడుతున్నట్లు గుర్తించారు. ఈ బ్యాక్టీరియా సోకిన వారిలో దాదాపు 75 శాతం మంది మరణిస్తున్నట్లు నివేదికలు పేర్కొంటున్నాయి. 27 ఏళ్ల నుంచి యూఏఈలో ఉంటున్న నితేశ్‌ ఈ ఏడాది ఆగస్టు నెలలో సెలవుల నిమిత్తం గోవా వచ్చారు. అనంతరం ఆగస్టు చివరి వారంలో అబుదాబీ వెళ్లిపోయారు. 

ఆ తర్వాత క్వారంటైన్‌లో ఉండగా జ్వరం రావడంతోపాటు బాగా నీరసించిపోయారు. ఆసుపత్రిలో వైద్య పరీక్షలు నిర్వహించిన వైద్యులు నిమోనియా ఉన్నట్లు గుర్తించి చికిత్స ప్రారంభించారు. ఈ క్రమంలో అతని శరీరంపై వివిధ భాగాల్లో గడ్డలు రావడం మొదలైంది. ఎడమ మోకాలి వద్ద నీరు చేరింది. ఆరోగ్యం మరింత క్షీణించింది. దీంతో వివిధ రకాల పరీక్షలు  చేయగా.. బుర్ఖోల్డేరియా సెపేషియా బ్యాక్టీరియానే ఇందుకు కారణం అని తేలింది. దీంతో సెపేషియా సిండ్రోమ్‌ బారిన పడినట్లు నియాస్‌ ఖలీద్‌ నేతృత్వంలోని వైద్యులు నిర్ధారించారు. అనంతరం నితేశ్‌ను ఐసీయూకి తరలించి చికిత్స అందించారు. యాంటీ ఫంగల్‌ ఔషధాలు, స్టెరాయిడ్లు, డబుల్‌ 4 యాంటీబయాటిక్స్‌ అందిస్తూ చికిత్స కొనసాగించారు. అలా 54 రోజుల పోరాటం అనంతరం నితేశ్‌ వ్యాధిని సంపూర్ణంగా జయించారు. బయట ప్రపంచాన్ని చూడగలిగారు. 

Aruna Miller: అమెరికాలో  మన అరుణోదయం



ప్రపంచ రాజకీయాల్లో మన వాళ్ల హవా నడుస్తోంది. అమెరికా మధ్యంతర ఎన్నికల్లో తెలుగు ఆడపడుచు చరిత్ర సృష్టించింది. మేరీల్యాండ్‌ లెఫ్టినెంట్‌ గవర్నర్‌గా గెలిచి, ఆ ఘనత సాధించిన తొలి భారత సంతతి వ్యక్తిగా కాట్రగడ్డ అరుణ మిల్లర్‌.. నిలిచారు. రాజకీయాలంటే ఆసక్తి లేని ఈ తెలుగు తేజం.. ఈ స్థాయి వరకూ ఎలా వచ్చారో చదివేయండి.

‘నేనో ఇంజినీర్‌ని. రాజకీయవేత్తను కాదు’.. 2010 ఎన్నికల్లో డెమొక్రటిక్‌ పార్టీ అభ్యర్థిగా అవకాశమొచ్చినప్పుడు అరుణ అభిప్రాయమిది. ఈవిడది ఆంధ్రప్రదేశ్‌లోని కృష్ణాజిల్లా వెంట్రప్రగడ. అమ్మ హేమలత. నాన్న కాట్రగడ్డ వెంకట రామారావు ఇంజినీర్‌. ఆయన ఉద్యోగరీత్యా వీళ్లు 1972లో అమెరికాలో స్థిరపడ్డారు. అప్పటికి తనకు ఏడేళ్లు. అరుణ మిస్సోరి యూనివర్సిటీ నుంచి సివిల్‌ ఇంజినీరింగ్‌లో పట్టా పొందారు. వర్జీనియా, హవాయి, కాలిఫోర్నియాల్లో రవాణా ఇంజినీర్‌గా పని చేశారు. 1990లో మేరీల్యాండ్‌ మాంట్‌ గొమెరీ కౌన్సిల్‌ డిపార్ట్‌మెంట్‌ ఆఫ్‌ ట్రాన్స్‌పోర్టేషన్‌కి మారారు. స్నేహితుడు డేవ్‌ మిల్లర్‌ని పెళ్లాడారు. మొదట్నుంచీ సామాజిక సేవపై ఆసక్తి. పాఠశాలలు, ఉపాధి, కమ్యూనిటీ కేంద్రాలు అందరికీ అందుబాటులో ఉండేలా చూశారు. వికలాంగులు, పాదచారులు, సైకిల్‌ నడిపేవారికి అనువుగా ఉండేలా రూపొందించిన కార్యక్రమాలతో ప్రజల మన్ననలు పొందారు. పాతికేళ్లు సేవలందించి 2015లో ఉద్యోగ విరమణ చేశారు.

2000లో అమెరికా పౌరసత్వాన్ని పొందిన అరుణ  ఆ ఏడాదే మొదటిసారి ఓటు వేశారు. ‘ఆ క్షణాల్ని ఎప్పటికీ మర్చిపోలేను. కొంత భావోద్వేగానికీ గురయ్యా’నని చెబుతారు. అయితే తను మద్దతు తెలిపిన అభ్యర్థి ఓడిపోయారు. తర్వాతా అదే పరిస్థితి. దాన్ని తట్టుకోలేక ఆమె కార్యకర్తగా  మారారు. డెమొక్రటిక్‌ పార్టీ కార్యక్రమాల్లో చురుగ్గా పాల్గొనే వారు. ఆమె చురుకుదనం, పేరు ప్రఖ్యాతులకు మెచ్చి 2010లో మేరీల్యాండ్‌లో డెమొక్రటిక్‌ పార్టీ తరఫున డెలిగేట్‌గా పోటీ చేసే అవకాశమిస్తే ఆమె తిరస్కరించారు. ‘నీ లక్ష్యం ప్రజాసంక్షేమం. రాజకీయ నాయకులు చేసేదీ అదే కదా’ అన్న భర్త మాటలతో రాజకీయ రంగ ప్రవేశం చేశారు. తొలి పోటీలోనే గెలిచి, మేరీల్యాండ్‌కు తొలి భారతీయ అమెరికన్‌ డెలిగేట్‌ అయ్యారు. అమెరికాలో పెరిగినా భారతీయ మూలాలను ఎప్పటికీ మరవలేదంటారు ఆమె సన్నిహితులు. మన సంస్కృతి, సంప్రదాయాలంటే ఆమెకు ఎనలేని ప్రేమ. మొదటిసారి గెలిచాక తన రాష్ట్ర గవర్నర్‌ని భారత్‌కి తీసుకొచ్చి పలు వ్యాపార విభాగాల్లో భాగస్వామ్య ఒప్పందాలు కుదిర్చారు.



2014లోనూ రెండోసారి డెలిగేట్‌గా ఎన్నికయ్యారు. రెవెన్యూ, రవాణా మొదలైన కీలక కమిటీల్లో సభ్యురాలయ్యారు. అమెరికా అధ్యక్ష పదవికి పోటీచేసిన తొలి మహిళ.. హిల్లరీ క్లింటన్‌ బృందంలో ఈవిడా ఒకరు. చీర, నుదుటిమీద ఎర్రటి బొట్టుతో ప్రపంచ దృష్టీ ఆకర్షించారు అరుణ. 2018లో ప్రతినిధుల సభకు పోటీ చేసి ఓడిపోయారు. తాజా గెలుపుతో మళ్లీ సత్తా చాటారు. బైడెన్‌ అధ్యక్షుడిగా పోటీ చేస్తున్నప్పుడూ అరుణ చురుగ్గా ప్రచారం చేశారు. అందుకేనేమో అధ్యక్ష ఉపాధ్యక్ష పదవుల్లో ఉన్నా బైడెన్‌, కమలా హ్యారిస్‌లు ఆమె తరఫున ప్రచారం చేశారు. చదువుకునే హక్కు, పాఠశాలలో ‘లేబర్‌ డే’, పర్యావరణ విధానాల్లో మార్పులు, విచ్చలవిడిగా ఆయుధాల లభ్యత వంటి ఎన్నింటిపైనో ఆవిడ పోరాడారు. తన కృషి ఫలితంగా కొన్ని విధానాలూ రూపొందాయి. ఈ ఎన్నికల్లో ప్రత్యర్థి రిపబ్లికన్‌ పార్టీ మద్దతుదారులూ ఆమెకు మద్దతివ్వడం విశేషం. ‘సాధించడానికి అబ్బాయిలు అమ్మాయిలు అని తేడా ఏమీ ఉండదనే వారు నాన్న. నచ్చింది చేయమని నన్ను, చెల్లిని ప్రోత్సహించారు. ఆ తోడ్పాటే దూసుకెళ్లే మనస్తత్వాన్ని అలవరించింది. నా ముగ్గురు అమ్మాయిలకీ ఇదే చెబుతుంటా’ అనే 58 ఏళ్ల అరుణని మేరీల్యాండ్‌ వాసులు ‘ఫైర్‌ బ్రాండ్‌’గా అభివర్ణిస్తుంటారు.

అంతరిక్షంలోకి తెలుగు మూలాలున్న మహిళ



కేప్‌ కానావెరల్‌(యూఎస్‌): అంతరిక్షంలోకి తొలిసారిగా తెలుగు మూలాలున్న మహిళ అడుగుపెట్టబోతున్నారు. జులై 11న అమెరికాకు చెందిన వర్జిన్‌ గెలాక్టిక్‌ సంస్థ అంతరిక్ష వాహక నౌకను ప్రయోగించనుంది. తొలిసారిగా నలుగురు ప్రయాణికులతో వెళ్లనున్న ఈ వాహకనౌకలో భారత సంతతికి చెందిన శిరీష బండ్ల కూడా ఉన్నట్లు కంపెనీ వెల్లడించింది. వర్జిన్‌ గెలాక్టిక్‌ ప్రభుత్వ వ్యవహారాల ఉపాధ్యక్షురాలి హోదాలో ఉన్న ఆమె అంతరిక్ష యానం చేయనున్నారు.

అంతరిక్ష పర్యాటకాన్ని ప్రోత్సహించేందుకు గానూ వర్జిన్‌ గెలాక్టిక్ ఈ ప్రయోగం చేపట్టనుంది. అంతరిక్షంలోకి ప్రయాణికులను తీసుకెళ్లేందుకు ఈ కంపెనీకి జూన్‌ 25న ఫెడరల్‌ ఏవియేషన్‌ అడ్మినిస్ట్రేషన్‌ లైసెన్సు జారీ చేసింది. దీంతో ఈ నెల 11న న్యూ మెక్సికో నుంచి ఈ స్పేస్‌ఫ్లైట్‌ బయల్దేరనుంది. వర్జిన్‌ గెలాక్టిక్‌ చేపడుతున్న నాలుగో అంతరిక్షయానం ఇది. అయితే ప్రయాణికులను తీసుకెళ్లడం ఇదే తొలిసారి అని కంపెనీ వెల్లడించింది. జులై 11న ప్రయోగించే వాహక నౌకలో ఇద్దరు పైలట్లతో పాటు వర్జిన్‌ గెలాక్టిక్‌ అధిపతి రిచర్డ్‌ బ్రాన్సస్‌, మరో ముగ్గురు కంపెనీ ప్రతినిధులకు అంతరిక్షంలోకి వెళ్లే అవకాశం లభించింది. అందులో ఒకరు శిరీష బండ్ల కాగా.. చీఫ్‌ ఆస్ట్రోనాట్‌ ఇన్‌స్ట్రక్టర్‌ బెత్‌ మోసెస్‌, లీడ్‌ ఆపరేషన్స్‌ ఇంజినీర్‌ కాలిన్‌ బెన్నెట్‌ అంతరిక్ష యానం చేయనున్నారు.



ఆంధ్రా నుంచి అమెరికాకు..

శిరీష బండ్ల ఆంధ్రప్రదేశ్‌లో జన్మించారు. ఆ తర్వాత కుటుంబంతో కలిసి అమెరికా వెళ్లి అక్కడే స్థిరపడ్డారు. ప్రస్తుతం ఆమె వాషింగ్టన్‌లో నివసిస్తున్నారు. అంతరిక్షంలోకి వెళ్తోన్న తొలి తెలుగు మూలాలున్న మహిళ ఈమే కావడం విశేషం. అంతకుముందు భారత్‌కు చెందిన కల్పనా చావ్లా, భారత సంతతికి చెందిన సునితా విలియమ్స్‌ అంతరిక్షంలో అడుగుపెట్టారు.

బెజోస్‌కు పోటీగా..

అపర కుబేరుడు, అమెజాన్‌ అధిపతి జెఫ్‌ బెజోస్‌ అంతరిక్ష ప్రయాణం చేయనున్నట్లు ప్రకటించిన విషయం తెలిసిందే. ఈ నెల 20న ఆయన తన సంస్థ బ్లూ ఆరిజిన్‌  ప్రయోగించే వాహక నౌక ద్వారా అంతరిక్షంలోకి అడుగుపెట్టేందుకు సిద్ధమవుతున్నారు. ఆయనకు పోటీగా వర్జిన్‌ గెలాక్టిక్‌ ఈ ప్రయోగం చేపట్టినట్లు తెలుస్తోంది. అంతేగాక, బెజోస్‌ వెళ్లే తేదీ కంటే 9 రోజుల ముందుగానే ఈ ప్రయోగం జరగనుంది.



ప్రముఖ అనస్తీషియా వైద్యులు డాక్టర్‌ ధనరాజ్‌ కన్నుమూత



కాలిఫోర్నియా: ప్రముఖ అనస్తీషియా వైద్యులు డాక్టర్‌ ధనరాజ్‌(91) ఇకలేరు. ఫిబ్రవరి 15న ఆయన అమెరికాలో కన్నుమూశారు. దిగువ మధ్యతరగతి కుటుంబంలో జన్మించిన ఆయన ఎంతో కష్టపడి చదివి అంచెలంచెలుగా ఎదిగి రాజమహేంద్రవరం నుంచి అమెరికా దాకా ఎంతోమందికి వైద్య సేవలందించడం ద్వారా మంచి గుర్తింపు పొందారు. అనస్తీషియా విభాగంలో 500 మందికి పైగా డీఏ, ఎండీ విద్యార్థులకు శిక్షణ ఇచ్చి  వైద్యరంగంలో తనదైన ముద్రవేశారు. ఎంత ఎత్తుకు ఎదిగినా వినయంగా ఉండే ఆయన స్వభావం ఎంతో మందికి ఆదర్శప్రాయం. ఆరు నెలల క్రితం వరకు ఎంతో క్రియాశీలంగా ఉండే ధనరాజ్‌.. హెపాటిక్‌ కోమాతో బాధపడుతూ బుధవారం కన్నుమూశారు. ఆయనకు ముగ్గురు కుమారులు ఉన్నారు. 

1956లో ఆంధ్రప్రదేశ్‌లో అనస్తీషియాలో డాక్టరేట్‌ ఆఫ్‌ మెడిసిన్‌ (ఎండీ) అందుకున్న మూడో వ్యక్తి ఆయనే కావడం విశేషం. ఆ తర్వాత ఆయన 1975లో ఇండియన్‌ సొసైటీ ఆఫ్‌ అనస్తీషియాకు అధ్యక్షుడిగా పనిచేశారు. అంతర్జాతీయ వైద్య జర్నల్స్‌లో ఆయన రివ్యూలు 40కి పైగా ప్రచురితమయ్యాయి. ఆంధ్రా వైద్య కళాశాలలో చాలా కాలం పాటు పని చేసిన ధనరాజ్‌.. అనస్తీషియా విభాగంపై ఉన్న ఆసక్తితో తన పేరిట ఏర్పాటు చేసిన స్కాలర్‌షిప్‌ ఇప్పటికీ కొనసాగుతోంది. అమెరికా అప్పటి అధ్యక్షుడు కెన్నడీ 1961లో ఒక ప్రత్యేక ప్రోగ్రామ్‌కు ఆహ్వానించిన అతికొద్ది మంది వైద్యుల్లో ధనరాజ్‌ కూడా ఉన్నారు. ఆ తర్వాత అమెరికా నుంచి తిరిగి భారత్‌కు చేరుకున్న ఆయన ఆంధ్రా వైద్య కళాశాలలో అనేకమందికి శిక్షణ ఇచ్చారు. మన దేశంలోని ప్రభుత్వ, కార్పొరేట్‌ వైద్యరంగాల్లో విశేష సేవలందించారు.

1956లో జీజీహెచ్‌లో చీఫ్‌ అనస్తీషియన్‌గా తొలి పోస్టింగ్ పొందిన డాక్టర్‌ ధనరాజ్‌.. ఆ తర్వాత 1960 నుంచి 61వరకు అమెరికాలో శిక్షణ పొందారు. 1977 నుంచి 1980 వరకు గుంటూరు జనరల్‌ ఆస్పత్రిలో చీఫ్‌ అనస్తీషియిస్ట్‌గా పనిచేశారు. 1979-80 మధ్య కాలంలో గుంటూరు మెన్స్‌ హాస్టల్‌ ఇన్‌ఛార్జి వార్డెన్‌గా‌, ఫ్యాకల్టీ స్పోర్ట్స్‌ ప్రెసిడెంట్‌గా కొనసాగారు. ఆ తర్వాత 1980-83 వరకు ఐయోవాలో పనిచేశారు. 1984లో తిరుపతి ఆస్పత్రి సూపరింటెండెంట్‌గా ఉన్నారు. 1988-89 మధ్య కాలంలో హైదరాబాద్‌లోని ఉస్మానియా ఆస్పత్రి సూపరింటెండెంట్‌, డీఎంఈగానూ సేవలందించారు. 1989-96 మధ్య కాలంలో ఐయోవాలోని ఆరిజన్‌ హెల్త్‌ సైన్సెస్‌ యూనివర్సిటీలో పనిచేశారు. అనేక వైద్య కళాశాలల్లో పనిచేసిన ఆయన.. దాదాపు 500 మందికి పైగా డీఏ, ఎండీ విద్యార్థులకు శిక్షణ ఇచ్చారు.

US: ఎడిసన్‌ సిటీ సాంస్కృతిక కళల అధికార సభ్యుడిగా ఉజ్వల్‌



ఇంటర్నెట్‌డెస్క్‌: అమెరికాలో భారత సంతతి ప్రజలు ఎక్కువగా నివసించే న్యూజెర్సీ రాష్ట్రంలోని ఎడిసన్‌ సిటీ సాంస్కృతిక కళల అధికార సభ్యుడిగా ఉజ్వల్‌ కాస్థల నియమితులయ్యారు. గత పదేళ్లుగా ఆయన ఎడిసన్‌లో నివసిస్తూ ప్రవాస భారతీయ సంఘాల సాంస్కృతిక కార్యక్రమాల నిర్వహహణలో కీలకపాత్ర పోషించారు. న్యూజెర్సీ స్టేట్‌లో ఐదో పెద్దనగరంగా ఉన్న ఎడిసన్‌ సిటీ జనాభా లక్షకు పైగా ఉంటే.. వారిలో 30 మంది భారత సంతతి వారే. లిటిల్‌ ఇండియాగా పిలిచే ఓక్‌ ట్రీ రోడ్డు ఎడిసన్‌ నగరంలోనే ఉంది. 2022 జనవరిలో జరిగిన ఎన్నికల్లో తొలిసారిగా భారత సంతతికి చెందిన సామ్‌ జోషి మేయర్‌గా ఎన్నికయ్యారు. 

భారతీయ అమెరికన్‌ చిన్నారులకు తీపి కబురు!

యూఎస్‌లో నివాస యోగ్యత కల్పించడానికి చురుగ్గా ప్రయత్నాలు

 వాషింగ్టన్‌: సాధికార అనుమతి పత్రాలు లేకుండా చిన్న వయసులోనే అమెరికాకు వచ్చి ఇక్కడే చదువుకుని పెరిగి పెద్దయిన విదేశీ బాలబాలికలు ఆ దేశ పౌరసత్వం లభించక ఎన్నో ఇబ్బందులు పడాల్సి వస్తోంది. ఇలాంటి వారికి చట్టబద్ధంగా నివాస హోదా కల్పించడానికి 2001లో డెవలప్‌మెంట్, రిలీఫ్‌ అండ్‌ ఎడ్యుకేషన్‌ ఫర్‌ ఏలియన్‌ మైనర్స్‌ (డ్రీమ్‌) చట్టం పేరిట అమెరికా పార్లమెంటు (కాంగ్రెస్‌)లో ఒక బిల్లును ప్రవేశపెట్టారు. ప్రతిపాదిత బిల్లు పరిధిలోకి వచ్చే పిల్లలను డ్రీమర్స్‌ అంటారు. వీరిలో చాలామంది భారతీయ అమెరికన్ల పిల్లలే. చట్టబద్ధంగా వలస వచ్చిన వారి పిల్లలు అమెరికాలోనే ఉండటానికి వీలు కల్పించే బాలల చట్టాన్ని పాలక, ప్రతిపక్ష సెనెటర్లు అలెక్స్‌ పాడిలా (డెమోక్రాట్‌), ర్యాండ్‌ పాల్‌ (రిపబ్లికన్‌) 2021లో ప్రవేశపెట్టారు. అది త్వరగా ఆమోదం పొందేలా చూడటానికి పాడిలాతో సహా కొందరు డెమోక్రటిక్‌ పార్టీ సభ్యులు తాజాగా కృషి ప్రారంభించారు. అమెరికా ప్రజాప్రతినిధుల సభలో, సెనెట్‌లో బిల్లుకు మెజారిటీ సభ్యుల మద్దతు కూడగట్టడానికి ప్రయత్నిస్తున్నారు. బిల్లును త్వరగా ఆమోదించాలని భారతీయ అమెరికన్‌ కాంగ్రెస్‌ సభ్యుడు డాక్టర్‌ అమీ బేరా పిలుపు ఇచ్చారు. తమ సరిహద్దులను అక్రమంగా దాటివచ్చిన వారి పిల్లల విషయంలో ప్రతిపక్ష రిపబ్లికన్లు విముఖతతో ఉన్నప్పటికీ ఉద్యోగాలు, వ్యాపారాల రీత్యా చట్టబద్ధంగా అమెరికాలో ప్రవేశించిన భారతీయ అమెరికన్‌ పిల్లల విషయంలో సుముఖంగానే ఉన్నారు. కాబట్టి అమెరికా పిల్లల చట్టం కాంగ్రెస్‌ ఆమోదం పొందుతుందని ఆశాభావం వ్యక్తమవుతోంది.   

దేశం దాటాలంటే పరీక్షలెన్నో!.. ఆంక్షల కఠినతరంతో అయోమయం



ఈనాడు - హైదరాబాద్‌ 

యూఏఈ కరోనా ఆంక్షలు సడలించిందని తెలిసి ఓ ఉద్యోగి దుబాయి మీదుగా అమెరికా వెళ్లేందుకు టికెట్‌ బుక్‌ చేసుకున్నారు. ఎయిర్‌పోర్టుకు చేరాక ఆ ఎయిర్‌లైన్స్‌ నుంచి వెళ్లే వారికి వీసా ఆన్‌ అరైవల్‌ సదుపాయం లేదని ప్రయాణానికి అనుమతించబోమని చెప్పారు. దీంతో ఆ టికెట్‌ రద్దు చేసుకుని రూ. 1.3 లక్షలు పెట్టి ఎమిరేట్స్‌ టికెట్‌ కొనుక్కోవలసి వచ్చింది. 

* ఖతార్‌ వెళ్లేందుకు మరో ప్రయాణికుడు విమానం బయలుదేరే సమయానికి 3 గంటల ముందుగా ఎయిర్‌పోర్టుకు చేరుకున్నారు. ఎయిర్‌పోర్టులో సిబ్బంది విమానం బయలుదేరే సమయానికి 5-6 గంటల ముందుగానే వచ్చి కొవిడ్‌ పరీక్ష చేయించుకోవాలని, ఇప్పుడు సమయం లేనందున అనుమతించబోమని చెప్పారు. సమయం మార్చిన విషయం తెలియకపోవడంతో టికెట్‌ రద్దు చేసుకున్నారు.

వివిధ దేశాల్లో కరోనా ఆంక్షలు, నిబంధనలు ఎప్పటికప్పుడు మారుతుండటంతో అంతర్జాతీయ ప్రయాణాలు చేసేవారికి ఇబ్బందులు తప్పడం లేదు. అత్యవసర పనులపై స్వదేశానికి వస్తున్నవారికి తిరిగి వెళ్లే సమయంలో సవాలక్ష సమస్యలు ఎదురవుతున్నాయి. తిరుగు ప్రయాణానికి ముందుగానే టికెట్‌ బుక్‌ చేసుకున్నా ఎయిర్‌లైన్స్‌ సంస్థల నుంచి కనీస సమాచారం అందకపోవడం, మారుతున్న నిబంధనల్ని ప్రయాణికులు తెలుసుకోకపోవడంతో ఇక్కట్లు తప్పడం లేదు. కరోనా పరీక్ష ప్రమాణాలు, ఎయిర్‌లైన్స్, ఎయిర్‌పోర్టు నిబంధనలు తెలియక పలువురు ప్రయాణికులు ఇబ్బంది పడుతున్నారు. 

భారీగా రుసుం.. 

ఎయిర్‌పోర్టులో కరోనా పరీక్ష రుసుంలు భారీగా ఉంటున్నాయి. విమాన ప్రయాణానికి 6 గంటల ముందుగా చేసే ఆర్టీపీసీఆర్‌ పరీక్షకు రూ.4,500 చెల్లించాల్సి వస్తోంది. 

ఇలా చేస్తే మేలు.. 

- అంతర్జాతీయ ప్రయాణాలకు సంబంధించి వివిధ దేశాలు అమలు చేస్తున్న కరోనా ఆంక్షలు, వీసా వివరాలను ఎప్పటికప్పుడు తెలుసుకోవాలి. 
- ‘వీసా ఆన్‌ అరైవల్‌’ సదుపాయం అన్ని ఎయిర్‌లైన్స్‌ సంస్థలకు లేదు. అది ముందే తెలుసుకుని టికెట్లు బుక్‌ చేసుకోవాలి.
- ప్రయాణానికి ముందురోజు విమానయాన సంస్థ కాల్‌సెంటర్‌లో సంప్రదించి, నిబంధనల్లో మార్పులేమైనా ఉన్నాయేమో తెలుసుకోవాలి 
- గతంలోలా ఎయిర్‌లైన్స్‌ సంస్థలు ప్రయాణికులకు ఎస్‌ఎంఎస్‌ ద్వారా ఎప్పటికప్పుడు సమాచారం ఇవ్వనందున అప్రమత్తంగా ఉండాలి. 
- కరోనా నిబంధనలు, ఆంక్షల కారణంగా కొన్ని విమానయాన సంస్థలు టికెట్ల రద్దు, తేదీ మార్పులపై చేస్తున్న సవరణలు గమనించడం అవసరం.

ఆంక్షల కఠినతరంతో అయోమయం 

అంతర్జాతీయ ప్రయాణికులు రెండుసార్లు కొవిడ్‌ పరీక్ష చేయించుకోవలసి వస్తోంది. ప్రస్తుతం అన్ని విమానయాన సంస్థలు గమ్యస్థానం చేరుకునే సమయానికి (విమాన ప్రయాణ సమయాన్ని కలుపుకొని) 48 గంటల ముందుగా కొవిడ్‌ పరీక్ష రిపోర్టుతో రావాలని చెబుతున్నాయి. గతంలో ఇది 48-72 గంటలుగా ఉండేది. ఈ వివరాలు విమానయాన సంస్థల వెబ్‌సైట్లో అప్‌డేట్‌ కావడం లేదు. నిబంధనలు తరచూ మారుతుండడం, వివిధ దేశాలు ఆంక్షలను కఠినం చేస్తుండటంతో ప్రయాణికులు అయోమయానికి గురవుతున్నారు. కాల్‌సెంటర్‌కు ఫోన్‌ చేసి వివరాలు తెలుసుకోవాలని విమానయాన సంస్థలు చెబుతున్నాయి.

6 గంటల ముందు మరోసారి

అంతర్జాతీయ ప్రయాణికులు విమానం బయలుదేరే సమయానికి 6 గంటల ముందు ఎయిర్‌పోర్టుకు చేరుకోవలసి వస్తోంది. గతంలో గంట ముందు వరకు చెక్‌-ఇన్‌కు అనుమతి ఇచ్చేవారు. ఇప్పుడు 3 గంటల ముం దుగానే చెక్‌-ఇన్‌ అయిపోవాలని నిబంధన మార్చారు. అలాగే సరైన వీసా ఉంటే చాలు అంతర్జాతీయ ప్రయాణానికి అనుమతి ఉన్నట్లేనని భావించే పరిస్థితి లేదు. ఎయిర్‌పోర్టుకు చేరుకున్నాక అక్కడి సిబ్బంది ప్రయాణ పత్రాలన్నీ చూసి సత్వర ఆర్టీపీసీఆర్‌ పరీక్షకు అనుమతి ఇస్తారు. పత్రాల పరిశీలన పూర్తయ్యే వరకు  కరోనా పరీక్షకు అనుమతి ఇవ్వరు. ఈ పరీక్ష చేయించుకున్న 45-60 నిమిషాల్లో ఫలితం వస్తుంది. అది అనుకూలంగా ఉంటే చెక్‌ఇన్‌కు అనుమతి ఇస్తారు. వ్యతిరేకంగా ఉంటే ప్రయాణ రద్దవుతుంది. ప్రయాణ సమయానికి కనీసం 5 గంటల ముందుగా పరీక్షకు నమూనా ఇవ్వాలని ఎయిర్‌లైన్స్‌ సిబ్బంది చెబుతున్నారు. 

US: వాషింగ్టన్‌లో కాల్పుల కలకలం



వాషింగ్టన్‌: అగ్రరాజ్యంలో మరోసారి కాల్పులు కలకలం రేపాయి. వాషింగ్టన్‌లోని బేస్‌బాల్‌ స్టేడియం వెలుపల దుండగులు తుపాకులతో కాల్పులకు తెగబడ్డారు. ఈ ఘటనలో నలుగురు చనిపోయినట్లు పోలీసులు వెల్లడించారు. బేస్‌బాల్‌ స్టేడియంలో ఆట ప్రారంభానికి ముందు కాల్పుల ఘటన చోటు చేసుకుంది. దీంతో వాషింగ్టన్‌ నేషనల్స్‌, సాన్‌డియాగో మధ్య జరగాల్సిన ఆట రద్దైంది. పోలీసులు స్టేడియం నుంచి ప్రేక్షకులను బయటకు పంపేశారు. 

హ్యూస్టన్‌లో ఘనంగా ఛత్రపతి శివాజీ మహారాజ్‌ జయంతి వేడుకలు



అమెరికా: మరాఠా యోధుడు ఛత్రపతి శివాజీ మహారాజ్‌ జయంతి వేడుకలు టెక్సాస్‌లోని హ్యూస్టన్‌ నగరంలో వేడుకగా జరిగాయి. ‘శివాజీ మహారాజ్‌ అంతరాష్ట్రీయ పరివార్‌’(ఎస్‌ఎంఏపీ) ఆధ్వర్యంలో ‘హద్దుల్లేని నాయకత్వం’ థీమ్‌ పేరిట ఈ ఉత్సవాలను ఘనంగా నిర్వహించారు. ఈ సందర్భంగా శివాజీ మహారాజ్‌ చిత్రపటానికి పూలమాలలు వేసి నివాళులు అర్పించారు. గుజరాతీ సమాజ్‌ ఆఫ్‌ హ్యూస్టన్‌, సుగర్‌ల్యాండ్‌లలో సాంస్కృతిక వేడుకలు నిర్వహించారు. వేషధారణ, నాటక పోటీలు, రంగోలీ, శివ పూజ, ఆర్తి, కథక్‌ బీట్స్‌ తదితర కార్యక్రమాలతో సందడి చేశారు. కేరళకు చెందిన పరై కుజు కళాకారులు  కార్యక్రమాల్లో ఉత్సాహంగా పాల్గొన్నారు. డప్పు ప్రదర్శనతో ప్రత్యేక ఆకర్షణగా నిలిచారు. పలువురు చిన్నారులు భరత మాత, శివాజీ మహరాజ్‌, అస్సాం యోధుడు లచిత్‌ బర్ఫకన్‌, ఝాన్సీ లక్ష్మీభాయి, కిట్టూరు రాణి చెన్నమ్మ వేషధారణలలో అలరించారు. 



ఈ సందర్భంగా మహారాష్ట్ర డప్పు వాద్యం ‘ధోల్‌ తాషా’తో ఊరేగింపు నిర్వహించారు. ఈ  ప్రదర్శన అక్కడివారిని అకట్టుకుంది. కళాకారుల డప్పు వాద్యాలతో చుట్టూ ఉన్న పరిసరాలు మార్మోగాయి. ఈ కార్యక్రమాలు చిన్నారులకు గొప్ప అనుభవంగా మిగిలింది. ఈ సందర్భంగా నిర్వాహకులు పలువురికి బహుమతులు అందజేశారు. ధోల్‌ తాషా, కథక్‌, పిల్లల కార్యక్రమాలు, మహారాష్ట్ర పాపులర్‌ శివాజీ ఖిలా ప్రత్యేక ఆకర్షణగా నిలిచాయి. కార్యక్రమంలో స్థానిక అధికారులు పాల్గొన్నారు. కౌంటీ ప్రెసింక్ట్‌ 3 కమిషనర్‌ అండీ మైయర్స్‌, కౌంటీ జిల్లా జడ్జిలు సురేంద్రన్‌ పటేల్‌, చడ్‌ బ్రిడ్జెస్‌, కౌంటీ కోశాధికారి బిల్‌ రికెర్ట్‌, పియర్లాండ్‌ సిటీ మేయర్‌ కెవిన్‌ కోలె, ఫోర్ట్‌ బెండ్‌ కౌంటీ రిపబ్లికన్‌ పార్టీ ఛైర్మన్‌ బాబీ ఎబెర్లె తదితరులు హాజరయ్యారు. ‘శివాజీ మహారాజ్‌ అంతరాష్ట్రీయ పరివార్‌’ ఆధ్వర్యంలో ప్రపంచ వ్యాప్తంగా 100 నగరాల్లో ఛత్రపతి శివాజీ జయంతి వేడుకలను నిర్వహించింది. ఇందులో 70 ప్రాంతాలు ఇతర దేశాల్లోని కాగా, 30 ప్రాంతాలు భారత్‌లో ఉన్నాయి.  భారత్‌లోని పలు రాష్ట్రాల నుంచి వచ్చిన 125 మంది వాలంటీర్లు తమ సేవలు అందించి కార్యక్రమాలను విజయవంతం చేశారు. 







కాట్రగడ్డ సుధాకర్‌ స్మారకార్థం ‘తానా’ వాలీబాల్‌, త్రోబాల్‌ టోర్నమెంట్‌



ఇంటర్నెట్‌డెస్క్‌: దివంగత తానా నాయకుడు సుధాకర్‌ కాట్రగడ్డ స్మారకార్థం వాలీబాల్‌, త్రో బాల్‌ టోర్నమెంట్‌ను ఘనంగా నిర్వహించారు. తానా ఆధ్వర్యంలో అమెరికాలోని నోవిలో ఉన్న స్పార్క్‌ ఎరీనాలో నిర్వహించిన పోటీలకు విశేష స్పందన లభించింది. తానా ఎగ్జిక్యూటివ్‌ వైస్‌ ప్రెసిడెంట్‌ నిరంజన్‌ శృంగవరపు, తానా ఫౌండేషన్‌ ట్రస్టీ సురేశ్‌ పుట్టగుంట ఆధ్వర్యంలో ఈ టోర్నమెంట్‌ నిర్వహించారు. 37 టీమ్‌లు, 500 మంది ప్లేయర్లతో ఇండోర్‌ స్టేడియం కళకళలాడింది. మిచిగన్‌ అటార్నీ జనరల్‌ డేనా నెసెల్‌ ముఖ్యఅతిథిగా హాజరై విజేతలకు ట్రోఫీలు అందజేశారు. ఈ సందర్భంగా ఆయన మాట్లాడుతూ తానా సేవలను కొనియాడారు.  కార్యక్రమాన్ని ఇంత ఘనంగా నిర్వహించిన నిర్వాహకులను ఆయన అభినందించారు. 



అనంతరం నిరంజన్‌ శృంగవరపు మాట్లాడుతూ సుధాకర్‌ కాట్రగడ్డ సేవలను కొనియాడారు. ‘‘నిస్వార్థ సేవా దృక్పథానికి, స్నేహశీలతకు, మంచితనానికి సుధాకర్‌ మారుపేరు. తానాకు ఆయన అందించిన సేవలు ఎంతో విలువైనవి. ఎన్నో సేవలతో అశేషమైన తానా సభ్యుల అభిమానాన్ని పొందిన మహోన్నత వ్యక్తి. సుధాకర్‌ సేవలకు గుర్తుగా ఆయన పేరుపై వాలీబాల్‌, త్రోబాల్‌ టోర్నమెంట్‌ నిర్వహించాం’’ అని చెప్పారు. ఈ టోర్నమెంట్‌ ద్వారా వచ్చిన విరాళాలను తానా అన్నపూర్ణ ప్రాజెక్టు (ప్రభుత్వ ఆస్పత్రుల్లో ఉచిత నిత్యాన్నదాన కార్యక్రమం)కు వినియోగిస్తామని నిరంజన్‌ తెలిపారు. 



తానా బోర్డ్‌ ఆఫ్‌ డైరెక్టర్స్‌ ఛైర్మన్‌ డాక్టర్‌ హనుమయ్య బండ్ల మాట్లాడుతూ క్రీడలను, క్రీడాకారులను ప్రోత్సహించాలనే ఉద్దేశంతో తానా ఈ టోర్నమెంట్‌ నిర్వహించిందన్నారు. నిర్వాహకులకు ఆయన అభినందనలు తెలిపారు. తానా అధ్యక్షులు లావు అంజయ్య చౌదరి ప్రోత్సాహంతో నిర్వహించిన ఈ కార్యక్రమం విజయవంతానికి స్పోర్ట్స్‌ కోఆర్డినేటర్‌ శశాంక్‌ యార్లగడ్డ, రీజినల్‌ కోఆర్డినేటర్‌ శ్రీనివాస్‌ గోగినేని, స్థానిక తానా నాయకులు, ఇతర పెద్దలు ప్రోత్సాహం అందించారు. కార్యక్రమం చివర్లో సురేశ్‌ పుట్టగుంట వందన సమర్పణ చేశారు. స్పార్క్‌ ఎరీనా మేనేజ్‌మెంట్‌, కార్యక్రమానికి సహకరించిన అందరికీ ఆయన ధన్యవాదాలు తెలిపారు. 

అమెరికాలో తుపాకీ మిస్‌ఫైర్‌.. ఖమ్మం జిల్లా విద్యార్థి మృతి



మధిర గ్రామీణం: అమెరికాలో తుపాకీ మిస్‌ ఫైర్‌ కావడంతో ఖమ్మం జిల్లాకు చెందిన విద్యార్థి మృతిచెందాడు. మధిర పట్టణానికి చెందిన మహంకాళి అఖిల్‌సాయి అనే విద్యార్థి ఎంఎస్‌ చదివేందుకు 13 నెలల క్రితం అమెరికా వెళ్లాడు. అలబామాలోని అబర్న్‌ యూనివర్సిటీలో చదువుతున్నాడు. మరోవైపు అక్కడికి సమీపంలోని ఓ గ్యాస్‌ స్టేషన్‌లో పార్ట్‌టైమ్‌ జాబ్‌ కూడా చేస్తున్నాడు. అమెరికా కాలమానం ప్రకారం సోమవారం రాత్రి 10 గంటల సమయంలో గ్యాస్‌స్టేషన్‌లోని సెక్యూరిటీ గార్డు వద్ద తుపాకీని పరిశీలిస్తున్న క్రమంలో అది మిస్‌ ఫైర్‌ అయింది. అఖిల్‌ సాయి తలలోకి బుల్లెట్‌ దూసుకెళ్లడంతో అక్కడికి సిబ్బంది హుటాహుటిన ఆస్పత్రికి తరలించారు. అక్కడ చికిత్స పొందుతూ అఖిల్‌ మృతిచెందాడు. అఖిల్‌ సాయి మృతిపై కుటుంబసభ్యులకు సమాచారం అందింది.

ఇమ్మిగ్రేషన్‌ అధికారులకు బాడీ కెమెరాలు



వాషింగ్టన్‌: అమెరికాలోని హోంల్యాండ్‌ సెక్యూరిటీకి చెందిన ఇమ్మిగ్రేషన్‌ అండ్‌ కస్టమ్స్‌ ఎన్‌ఫోర్స్‌మెంట్‌ (ఐసీఈ) అధికారులు ఇకపై బాడీ కెమెరాలు ధరించనున్నారు. నేర విచారణతో పాటు ఐసీఈ ఏజెంట్ల కార్యకలాపాలను పర్యవేక్షించేందుకు ఈ కెమెరాలు దోహదం చేయనున్నాయి. పైలట్‌ ప్రాజెక్టుగా న్యూయార్క్‌ సిటీ, నెవార్క్‌, న్యూజెర్సీ, హ్యూస్టన్‌, టెక్సాస్‌ నగరాల్లోని కొందరు ఏజెంట్లకు ఈ బాడీ కెమెరాలు అమర్చనున్నట్లు హోంల్యాండ్‌ సెక్యూరిటీకి చెందిన సీనియర్‌ అధికారి ఒకరు వెల్లడించారు.

అమెరికాకు వలస వచ్చే వారి పట్ల ఐసీఈ ఏజెంట్లు అక్రమంగా అరెస్టులు చేస్తుంటారన్న ఆరోపణలు ఉన్నాయి. ఈ నేపథ్యంలో పారదర్శకత, జవాబుదారీతనం కోసం బాడీ కెమెరాల ఏర్పాటు నిర్ణయం తీసుకున్నట్లు ఐసీఈ ఓ ప్రకటనలో తెలపడం గమనార్హం. అరెస్టులు, అనుమానితులను విచారించడం, సెర్చ్‌వారెంట్ల సమయంలో బాడీ కెమెరాలను ఏజెంట్లు వినియోగించనున్నారు. ఆరు నెలల పాటు ఈ పైలట్‌ ప్రాజెక్ట్‌ చేపట్టనున్నారు. సాంకేతికత వినియోగం వల్ల లాభనష్టాలను బేరీజు వేసుకుని పూర్తి స్థాయిలో వినియోగానికి శ్రీకారం చుట్టనున్నారు. అమెరికాలో డ్రగ్స్‌, మానవ అక్రమ రవాణా వంటి నేరాలను అరికట్టడానికి ఐసీఈ పనిచేస్తుంటుంది.

Green Cards At Risk:  లక్ష గ్రీన్‌కార్డులు వృథా?

అమెరికా ఆశావహులకు నిరాశే!
కొవిడ్‌ కారణంగా నత్తనడకన ఆమోదం



వాషింగ్టన్‌: అమెరికాలో శాశ్వత నివాసానికి అవకాశం కల్పించే గ్రీన్‌కార్డు చాలామందికి చిరకాల వాంఛ! వేలమంది భారతీయులు ముఖ్యంగా టెక్నాలజీ రంగంలో పనిచేస్తున్న వారు ఈ గ్రీన్‌కార్డుల కోసం కళ్ళు కాయలు కాచేలా వేచి చూస్తున్నారు. అత్యంత విలువైన ఆ కార్డులు... ఈసారి లక్ష దాకా వృథా కాబోతున్నాయి! అంటే లక్ష మందికి గ్రీన్‌కార్డు హోదా పొందే అవకాశం కోల్పోబోతున్నారు. కొవిడ్, తదనంతరం అమెరికా ఇమ్మిగ్రేషన్‌లో నత్తనడకన సాగుతున్న పనులే ఇందుకు కారణం!

అమెరికాలో చట్టబద్ధమైన ఇమ్మిగ్రేషన్‌ వ్యహారాలు చూసే బాధ్యత సిటిజన్‌షిప్, ఇమ్మిగ్రేషన్‌ సర్వీసెస్‌ సంస్థ (యూఎస్‌సీఐఎస్‌)ది. 2020 అక్టోబరులో లక్షా 20వేల గ్రీన్‌కార్డుల జారీకి ఈ సంస్థ తన వార్షిక పని ఆరంభించింది. ఈ సెప్టెంబరుతో ఈ ఏడాది పని పూర్తి అవుతుంది. అప్పటిదాకా ఎన్ని గ్రీన్‌కార్డులు జారీ చేస్తే అన్ని ఈ ఏడాది కోటాలో పూర్తయినట్లు లెక్క. మిగిలినవన్నీ వృథా అయినట్లే! ఇప్పటిదాకా ఎన్నింటిని పూర్తి చేశారనేదానిపై కచ్చితమైన అధికారిక లెక్కలు లేకపోయినా... జులైలో ఇచ్చిన ఇంటర్వ్యూలో... విదేశాంగ శాఖ అధికారి చార్లీ ఓపెన్‌హీమ్‌ చెప్పిన సంగతి చాలామంది అమెరికా ఆశావహులకు ఆశనిపాతంలా తాకింది. ఈ సెప్టెంబరు చివరి నాటికి... సుమారు లక్ష గ్రీన్‌కార్డులు ఇంకా పెండింగ్‌లో ఉండిపోతాయని చార్లీ స్పష్టం చేశారు. అంటే సెప్టెంబరు చివరినాటికి వాటిని జారీ చేయకుంటే మురిగిపోయినట్లే లెక్క! ఈసారి గ్రీన్‌కార్డు అవకాశం వచ్చీ... చేజారిన వారు వచ్చే ఏడాది కోటాలో వరుసలో ముందర ఉండరు. మళ్ళీ వారికి అవకాశం రావటానికి కనీసం ఐదేళ్ళయినా పట్టొచ్చని ఓ న్యాయవాది వ్యాఖ్యానించారు.

నిధుల సమస్యను ఎదుర్కొంటున్న యూఎస్‌సీఐఎస్‌ను కొవిడ్‌ మరింత దెబ్బతీసింది. మహమ్మారి కారణంగా పనితీరు నెమ్మదించి, సిబ్బంది కొరత ఏర్పడింది. ఫలితంగా... గ్రీన్‌కార్డుల జారీ మరింత ఆలస్యమవుతోంది. సగటున ఓ గ్రీన్‌కార్డు అప్లికేషన్‌ పరిష్కారానికి పదిన్నర నెలల సమయం పట్టేది. ఇప్పుడు... మరో రెండు నెలలు అదనంగా పడుతోందని చెబుతున్నారు. దేశాల ప్రాతిపదికన అమెరికాలో గ్రీన్‌కార్డుల జారీ చేస్తారు. భారతీయుల నుంచి ఎక్కువ దరఖాస్తులుండటంతో... పోటీ ఎక్కువ ఉండి... అవకాశం రావటానికి చాలా సంవత్సరాలు పడుతోంది. అదే తక్కువ మంది ఉండే దేశాల్లోని వారు వెనకాల వచ్చి దరఖాస్తు చేసినా గ్రీన్‌కార్డు వచ్చేస్తోంది. ‘‘2000 సంవత్సరంలో వచ్చా... 2010లో దరఖాస్తు చేసుకున్నా... ఈ ఏడాది దరఖాస్తు పరిశీలనలోకి వచ్చింది. వచ్చేస్తుందని సంబరపడుతున్నా... సెప్టెంబరుకల్లా ఆశ నెరవేరుతుందో లేదో తెలియని పరిస్థితి’’ అని అమెరికాలోని ఓ ఆశావాది ఆందోళన వ్యక్తం చేశారు.

తాజా పరిస్థితి నేపథ్యంలో... గ్రీన్‌కార్డు దరఖాస్తుదారులంతా సోమవారంనాడు మేరీలాండ్‌ ఫెడరల్‌ డిస్ట్రిక్ట్‌ కోర్టులో ఓ పిటిషన్‌ దాఖలు చేశారు. ఒకవేళ ఈ సెప్టెంబరులోగా తమ దరఖాస్తులు ఆమోదం పూర్తికాకుంటే... వచ్చే ఏడాది కోటాలో వరుసలో తమను ముందే ఉంచేలా ఆదేశాలు జారీ చేయాలన్నది ఆ పిటిషన్‌ సారాంశం. డెమొక్రాటిక్‌ పార్టీ సెనెటర్లు కూడా ఈ దిశగా ప్రభుత్వంపై ఒత్తిడి తెస్తున్నట్లు సమాచారం. 

Google: గూగుల్‌ సంచలన నిర్ణయం.. ఆ రూల్స్‌ పాటించకపోతే ఉద్యోగం ఉఫ్‌!



ఇంటర్నెట్‌డెస్క్‌: ప్రముఖ సెర్చ్‌ ఇంజిన్‌ సంస్థ గూగుల్‌ సంచలన నిర్ణయం తీసుకుంది. కంపెనీ కొవిడ్‌ వ్యాక్సినేషన్‌ పాలసీని పాటించని ఉద్యోగులపై వేటు తప్పదని ప్రకటించింది. అలాంటి ఉద్యోగులకు జీతాల్లో కోతలు, అవసరమైతే ఉద్యోగం నుంచి తొలగించాలని నిర్ణయించింది. ఈ మేరకు సంస్థ యాజమాన్యం.. సిబ్బందికి ఇటీవల మెమో జారీ చేసినట్లు ఓ అంతర్జాతీయ మీడియా కథనం వెల్లడించింది. 

‘‘డిసెంబరు 3లోగా ఉద్యోగులు తమ వ్యాక్సినేషన్‌ స్టేటస్‌ను ప్రకటించి, అందుకు సంబంధించి సర్టిఫికేట్‌ను అప్‌లోడ్‌ చేయాలి. ఒకవేళ వైద్యపరమైన లేదా మతపరమైన కారణాలతో టీకా నుంచి మినహాయింపు కావాలనుకుంటే దానికోసం దరఖాస్తు చేసుకోవాలి’’ అని గూగుల్ ఆ మెమోలో సూచించింది. ఆ తేదీలోగా వ్యాక్సినేషన్‌ స్టేటస్‌ను అప్‌లోడ్‌ చేయని ఉద్యోగులు, ఇంకా టీకా తీసుకోని వారు, మినహాయింపునకు అనుమతి రాని సిబ్బందిని ప్రస్తుతం గూగుల్‌ కాంటాక్ట్‌ చేస్తోంది. వారందరికీ చివరి అవకాశం కల్పిస్తున్నట్లు గూగుల్‌ ఆ మెమోలో పేర్కొంది.

వచ్చే ఏడాది జనవరి 18 నాటికి గూగుల్‌లోని ప్రతి ఒక్కరూ కంపెనీ వ్యాక్సినేషన్‌ రూల్స్‌ పాటించాలని స్పష్టం చేసింది. అప్పటికీ రూల్స్ పాటించని ఉద్యోగులను 30 రోజుల పాటు వేతనంతో కూడిన సెలవులో పంపిస్తామని, ఆ తర్వాత ఆరు నెలల వరకు ‘వ్యక్తిగత సెలవు’లిచ్చి ఆ తర్వాత విధుల నుంచి తొలగిస్తామని గూగుల్‌ హెచ్చరించినట్లు సదరు మీడియా కథనం వెల్లడించింది. అయితే ఈ కథనంపై గూగుల్‌ అధికార ప్రతినిధి నుంచి ఎలాంటి స్పందన రాలేదు.

100 మంది సిబ్బందికి పైగా ఉన్న అమెరికా కంపెనీలన్నీ జనవరి 18లోగా తమ ఉద్యోగులందరూ రెండు డోసుల వ్యాక్సిన్ తీసుకునేలా చర్యలు చేపట్టాలని ఇటీవల బైడెన్‌ ప్రభుత్వం ఆదేశాలు జారీ చేసింది. అయితే దీనిపై ఫెడరల్‌ కోర్టు స్టే ఇచ్చింది. అయినప్పటికీ గూగుల్‌ మాత్రం బైడెన్‌ ఉత్తర్వులను తప్పకుండా అమలు చేయాలని భావిస్తోంది. ఇందులో భాగంగానే తాజా మెమోను జారీ చేసింది.

ఇటీవల చాలా టెక్‌ కంపెనీలు తమ సిబ్బందిని తిరిగి ఆఫీసులకు రప్పిస్తుండగా గూగుల్‌ మాత్రం ఇంకా వర్క్‌ ఫ్రమ్‌ హోమ్‌నే కొనసాగిస్తోంది. ఒమిక్రాన్‌ వ్యాప్తి దృష్ట్యా మరికొద్ది రోజులు ఉద్యోగులు ఇంటి నుంచే పనిచేయాలని నిర్ణయించింది. అయితే వ్యాక్సిన్‌ పాలసీని మాత్రం పాటించాల్సిందేనని స్పష్టం చేసింది.

గల్ఫ్ తెలుగు సంఘాల సమాఖ్య ఆధ్వర్యంలో ఘనంగా ‘టీచర్స్‌ డే’ వేడుకలు



ఇంటర్నెట్‌ డెస్క్‌: భారతదేశ వ్యాప్తంగా ఏటా సెప్టెంబర్ 5న (డాక్టర్‌ సర్వేపల్లి రాధాకృష్ణన్‌ జయంతి రోజు)నిర్వహించే ఉపాధ్యాయ దినోత్సవాన్ని గల్ఫ్ దేశాల్లోని తెలుగు సంఘాలన్నీ కలిసి ఘనంగా నిర్వహించాయి. ఆయా దేశాలలోని పలు పాఠశాలల్లో బోధిస్తున్న పలువురు అధ్యాపకులు, తెలుగు, భగవద్గీతలాంటి అంశాలను బోధిస్తున్న ఉపాధ్యాయులు 75 మందికి పైగా ఈ కార్యక్రమంలో పాల్గొన్నారు. వర్చువల్‌గా నిర్వహించిన ఈ కార్యక్రమానికి వెంకప్ప భాగవతుల వ్యాఖ్యాతగా  వ్యవహరించగా.. వివిధ దేశాల్లోని ఉపాధ్యాయులను సభకు పరిచయం చేసే కార్యక్రమాన్ని కువైట్ నుంచి సుధాకరరావు, ఖతార్ నుంచి శ్రీసుధ, శిరీష, బెహ్రెయిన్‌ నుంచి జగదీశ్‌, ఫుజైరియా నుంచి మంజుల, అబుధాబి నుంచి విజయ ప్రసాద్, ఒమన్ నుంచి చైతన్య సూరపనేని, అరుంధతి, శ్రీదేవి నిర్వహించారు. 



ఈ సందర్భంగా గల్ఫ్ దేశాలలోని ఉపాధ్యాయులు తమ అమూల్యమైన సందేశాన్ని అందించారు. అలాగే ఈ కార్యక్రంలో పాల్గొన్న ఉపాధ్యాయులందరినీ అభినందిస్తూ నిర్వాహకులు ప్రశంసాపత్రాలను అందజేశారు. కార్యక్రమ నిర్వాహకులు సుధాకర రావు మాట్లాడుతూ.. ఇలా తొలిసారి గల్ఫ్‌ దేశాల్లోని ఉపాధ్యాయులను తెలుగు సంఘాలన్నీ కలిసి సన్మానించుకోవడం ఆనందంగా ఉందన్నారు. ఈ కార్యక్రమంలో భాగస్వాములైన తెలుగు సంఘాల అధ్యక్షులు తెలుగు కళా సమితి -బహ్రెయిన్‌ శివ ఎల్లపుతో పాటు తెలుగు కళా సమితి- ఒమన్‌ అనిల్‌ కుమార్‌, ఆంధ్ర కళావేదిక- ఖతార్ సత్యనారాయణ, సౌదీ తెలుగు అసోసియేషన్‌- దీపిక రావి, తెలుగు తరంగిణి - వెంకట సురేష్, తెలుగు కళా స్రవంతి- ప్రుథ్వీరాజ్, ఫుజైరాహ్ తెలుగు కుటుంబాలు - వేదమూర్తి తదితరులకు ప్రత్యేక ధన్యవాదాలు తెలిపారు. 



తనకు జన్మనిచ్చిన తల్లిదండ్రులకు,  చిన్నప్పట్నుంచి విద్యాబుద్ధులు నేర్పిన గురువులకు, వృత్తిలో అన్నివిధాలా సలహాలు, సూచనలు ఇచ్చిన పైఅధికారులకు, అన్ని విషయాల్లోనూ తీర్చిదిద్దే జీవిత భాగస్వాములకు ఎల్లప్పుడూ రుణపడి ఉంటామన్నారు. వారందరికీ శిరస్సు వంచి పాధాభివందనం చేస్తున్నానన్నారు. ఈ డిజిటల్ కార్యక్రమానికి విక్రమ్‌ సుఖవాసి సాంకేతిక సహకారం అందించినట్టు నిర్వాహకులు తెలిపారు.



Canada: ఫేక్‌ ఆఫర్‌ లెటర్లు..? 700 మంది భారతీయ విద్యార్థులకు బహిష్కరణ గండం..!



దిల్లీ: ఉన్నత విద్యను (Foreign Education) అభ్యసించేందుకు భారత్‌ నుంచి విదేశాలకు వెళ్తోన్న వారి సంఖ్య ప్రతిఏటా పెరుగుతోన్న విషయం తెలిసిందే. ముఖ్యంగా అమెరికా, కెనడా, ఆస్ట్రేలియాతో పాటు యూరప్‌ దేశాలకూ భారతీయ విద్యార్థులు క్యూ కడుతున్నారు. ఈ క్రమంలో కెనడా (Canada) విద్యా సంస్థల్లో అడ్మిషన్‌ కోసం ఇచ్చిన ఆఫర్‌ లెటర్లలో కొన్ని తప్పుడువి (Fake Offer Letter) ఉన్నట్లు అక్కడి అధికారులు గుర్తించారు. దీంతో సదరు విద్యార్థులకు కెనడియన్‌ బార్డర్‌ సెక్యూరిటీ ఏజెన్సీ (CBSA) డిపార్టేషన్‌ లెటర్లు కూడా అందించినట్లు సమాచారం. ఇలా సుమారు 700 మంది భారతీయ విద్యార్థులు కెనడా నుంచి బహిష్కరణ (Deportation) గండాన్ని ఎదుర్కొంటున్నట్లు తెలుస్తోంది. (International News)

డిపార్టేషన్‌ లెటర్లు అందుకున్న కొందరు విద్యార్థులు చెబుతున్న వివరాల ప్రకారం, పంజాబ్‌ జలంధర్‌లో ఓ వ్యక్తి ఎడ్యుకేషన్‌ మైగ్రేషన్‌ సర్వీసెస్‌ నిర్వహిస్తున్నాడు. కెనడాలోని ప్రముఖ కాలేజీలో అడ్మిషన్‌ కోసం ఒక్కో విద్యార్థి వద్ద నుంచి రూ.16లక్షలు వసూలు చేశాడు. దీంతో వారంతా 2018-19లో అడ్మిషన్‌ పొంది చదువులు కూడా పూర్తిచేశారు. అంతేకాకుండా వారిలో కొందరు ఉద్యోగాలూ సంపాదించి అక్కడే నివసిస్తున్నారు. ఇంతవరకు బాగానే నడిచింది. కానీ ఇలా వెళ్లిన వారిలో కొందరు కెనడాలో పీఆర్‌ (శాశ్వత నివాసం) కోసం దరఖాస్తు చేసుకున్నారు. వాటిని పరిశీలించిన సీబీఎస్‌ఏ.. వీసా కోసం కొందరు విద్యార్థులు సమర్పించిన దస్త్రాలు నకిలీవని గుర్తించారు. ఇవన్నీ జలంధర్‌ కేంద్రంగా ఉన్న ఆ కన్సల్టెన్సీవేనని..  2018-2022 మధ్య కాలంలో అక్కడనుంచి సుమారు 700 మంది కెనడాలో చదువులకు ఆఫర్‌ లెటర్లు పొందినట్లు సమాచారం.

ఈ తరహా భారీ మోసం వెలుగుచూడటం కెనడాలో ఇదే తొలిసారి అని తెలుస్తోంది. అయితే, బహిష్కరణను ఎదుర్కొంటున్న వారిలో పంజాబ్‌లోని జలంధర్‌ నుంచి వెళ్లిన వాళ్లే ఉన్నట్లు తెలుస్తోంది. మరోవైపు కెనడాలో తప్పుడు దస్త్రాల అంశానికి సంబంధించి తమకు ఎలాంటి ఫిర్యాదు అందలేదని జలంధర్‌ పోలీసులు వెల్లడించారు.

Dating Game Killer: అమెరికా నరరూప రాక్షసుడు కన్నుమూత

130 మంది మహిళలపై హత్యాచారం చేసినట్లు ఆరోపణలు
మరణశిక్ష ఖరారుతో జైల్లో ఉంటూ మృతి



శాక్రామెంటో: మహిళలను పాశవికంగా అత్యాచారం చేస్తాడు. ఆ తర్వాత సుత్తితో చావబాదుతూ రాక్షసానందం పొందుతాడు. చావుకు, బతుక్కి మధ్య ప్రాణాలు కొట్టుమిట్టాడుతుండగా కాసేపు వదిలేస్తాడు. కాస్త స్పృహలోకి వచ్చాక మళ్లీ ఘోరంగా దాడి చేసి చంపుతాడు. తర్వాత బాధితురాళ్ల చెవి పోగులను తీసుకుని ఇంట్లో దాచుకుంటాడు. ఇలా ఎంతో మంది మహిళలను చిత్రవధ చేసి చంపిన నరరూప రాక్షసుడు, అమెరికాలో ‘ది డేటింగ్‌ గేమ్‌ కిల్లర్‌’గా పేరుపొందిన రోడ్నీ జేమ్స్‌ అల్కాలా(77) మరణించాడు. మరణశిక్ష కోసం ఎదురుచూస్తూ కాలిఫోర్నియాలోని కొర్కోరన్‌ జైలులో ఉన్న అల్కాలా సహజ కారణాలతో తుది శ్వాస విడిచినట్లు అధికారులు తెలిపారు. ఏడుగురు మహిళల హత్య కేసుల్లో అతడిపై నేరం రుజువైనా, వాస్తవానికి తన చేతిలో 130 మందికి పైగా హతమై ఉండొచ్చని అధికారులు విశ్వసిస్తున్నారు. 1968లో 8 ఏళ్ల బాలికపై, 1974లో 13 ఏళ్ల బాలికపై అత్యాచారానికి పాల్పడిన కేసుల్లో జైలు శిక్ష అనుభవించిన అల్కాలా.. 1978లో ‘ది డేటింగ్‌ గేమ్‌’ టీవీ షోలో పోటీదారుగా పాల్గొన్నాడు. మహిళలపై అఘాయిత్యానికి పాల్పడే ముందు ఫొటోలు తీసే అలవాటున్న అల్కాలా.. 

ఆ షోలో తనను ఫొటోగ్రాఫర్‌గా పరిచయం చేసుకున్నాడు. అందులో విజేతగానూ నిలిచాడు. ఈ షోతోనే అతడికి ది డేటింగ్‌ గేమ్‌ కిల్లర్‌ అని పేరొచ్చింది. 1979లో రాబిన్‌ సామ్సో అనే 12 ఏళ్ల బాలికను హత్య చేసిన కేసులో అల్కాలాకు 1980లో మరణశిక్ష పడింది. కానీ నాలుగేళ్లకు రద్దైంది. 2010లో డీఎన్‌ఏ సాయంతో అతడిపై నేరాన్ని రుజువు చేయడంతో మరణశిక్ష ఖరారైంది. అదే ఏడాది మరో నలుగురు మహిళల హత్య కేసులోనూ మరణశిక్ష పడింది. 2013లో మరో ఇద్దరు మహిళల హత్య కేసు రుజువు కావడంతో 25 ఏళ్ల కారాగార శిక్షను విధించారు. అల్కాలా దాచుకున్న బాధితురాళ్ల చెవిపోగులు అతడి నేరాలను రుజువు చేయడంలో కీలకంగా మారాయి. అతడి ఇంటిలో ఉన్న 100కు పైగా మహిళల ఫొటోలను పోలీసులు మీడియాకు విడుదల చేశారు. అందులో చాలా మంది ఆచూకీ లభ్యం కాలేదు.  

బాలభారతి పాఠశాలకు 10లక్షల విరాళమిచ్చిన కర్నూలు ఎన్నారై ఫౌండేషన్



కర్నూలు జిల్లా ఓర్వకల్లు మండలంలోని పొదుపులక్ష్మీ ఐక్యసంఘం నిర్వహిస్తున్న బాలభారతి పాఠశాలకు వరసగా రెండో సంవత్సరం ₹10లక్షల విరాళాన్ని కర్నూలు NRI ఫౌండేషన్ అందించింది. పాణ్యం ఎమ్మెల్యే కాటసాని రాంభూపాల్‍ రెడ్డి ఈ చెక్కును పాఠశాల కమిటీ అధ్యక్షురాలు విజయలక్ష్మికి శుక్రవారం అందజేశారు. అనాథ విద్యార్థుల చదువుకు ఎలాంటి ఆటంకాలు లేకుండా విద్యనందించాలనే లక్ష్యంతో ఈ విరాళాన్ని అందజేస్తున్నట్లు కర్నూలు NRI ఫౌండేషన్‍ వ్యవస్థాపకులు రవి పొట్లూరి తెలిపారు. లాభాపేక్ష లేకుండా గ్రామీణ ప్రాంత విద్యార్థులకు ఉత్తమ విద్యను అందిస్తున్న బాలభారతి పాఠశాలకు భవిష్యత్తులో కూడా తమవంతు సహకారం అందజేస్తామని,  పలువురు ఎన్నారైలు ఈ కార్యక్రమానికి తోడ్పడుతున్నారని.. వారందరికీ ప్రత్యేక ధన్యవాదాలు తెలిపారు.

ప్రవాసుల సేవా నిరతిని ఎమ్మెల్యే కాటసాని రాంభూపాల్‍ రెడ్డి అభినందించారు. కర్నూలు NRI ఫౌండేషన్ స్ఫూర్తితో జిల్లాకు చెందిన ఎన్నారైలు సామాజిక, సేవా కార్యక్రమాల్లో తమవంతు పాత్ర పోషించాలని ఆకాంక్షించారు.



ఓర్వకల్లు మండలం పొదుపులక్ష్మి ఐక్యసంఘం మహిళల కృషితో ఏర్పాటు చేసుకున్న బాలభారతి పాఠశాలకు కర్నూలు ఎన్నారై ఫౌండేషన్ సహకారం మరువలేనిదని పాఠశాల వ్యవస్థాపకురాలు విజయభారతి తెలిపారు. ఎన్నారైల సహకారంతో విద్య, వైద్య రంగాల్లో సేవలు అందిస్తామని, నిరుద్యోగ యువతలో నైపుణ్యం పెంపొందించే విధంగా శిక్షణా శిబిరాలు, సదస్సులు నిర్వహిస్తామని, జిల్లాకు చెందిన కళాకారులను, మేధావులను, క్రీడాకారులను ప్రోత్సహించడానికి ప్రతిభా పురస్కారాలు అందజేస్తామని  ఫౌండేషన్‍ సమన్వయకర్త ముప్పా రాజశేఖర్ తెలిపారు.  ఓర్వకల్లు మండలం పొదుపులక్ష్మి ఐక్యసంఘం కోశాధికారి విజయలక్ష్మి, సంయుక్త కార్యదర్శి పద్మావతమ్మ తదితరులు ఈ కార్యక్రమంలో పాల్గొన్నారు.



తానా ప్రపంచ సాహిత్య వేదిక ఆధ్వర్యంలో వినూత్నంగా ‘తెలుగు భాషా దినోత్సవం’



అట్లాంటా, జార్జియా: వ్యవహారిక భాషోద్యమ పితామహుడు గిడుగు వేంకట రామమూర్తి జయంతిని పురస్కరించుకొని తానా సాహితీ విభాగం “తానా ప్రపంచ సాహిత్య వేదిక” ఆధ్వర్యంలో తెలుగు భాషా దినోత్సవం ఘనంగా నిర్వహించారు. ఈ సందర్భంగా ఆగస్టు 28, 29 తేదీల్లో రెండు రోజుల పాటు నిర్వహించిన ప్రపంచస్థాయి అంతర్జాల దృశ్యమాధ్యమ సదస్సులో పలువురు ప్రముఖులు పాల్గొని ప్రసంగించారు. ప్రతి నెలా ఆఖరి ఆదివారం జరుగుతున్న కార్యక్రమాలలో ఇది 16వ సమావేశం కావడం గమనార్హం. తానా అధ్యక్షులు అంజయ్య చౌదరి లావు తన స్వాగతోపన్యాసంలో గిడుగు వేంకట రామమూర్తి కృషిని, ఆయనకు ఆ ఉద్యమంలో సహకరించిన అనేకమంది సాహితీవేత్తలకు ఘన నివాళులర్పించి సభను ప్రారంభించారు.



తానా ప్రపంచ సాహిత్య వేదిక సమన్వయకర్త చిగురుమళ్ల శ్రీనివాస్ ఓ మధురమైన తెలుగు పద్యం పాడి సభలో తెలుగుదనం నింపారు. తానా ప్రపంచ సాహిత్య వేదిక నిర్వాహకులు డా. ప్రసాద్ తోటకూర అతిథులకు, వక్తలకు ఆహ్వానం పలికారు. శనివారం జరిగిన సభలో ముఖ్య అతిథిగా పశ్చిమ బెంగాల్ రాష్ట్ర మహిళా, శిశు అభివృద్ధి, సాంఘిక సంక్షేమ శాఖామంత్రి, తెలుగు సంతతికి చెందిన డా. శశి (పిల్లలమర్రి) పంజాను సభకు పరిచయం చేశారు. ఈ సందర్భంగా శశి తండ్రిది (పిల్లలమర్రి వేంకట కృష్ణయ్య) తెనాలి అని, తల్లిది (మాధవపెద్ది సీతాదేవి) గుంటూరు అని తెలిపారు. శశి, ఆమె సోదరుడు మోహన్ పుట్టింది నరసరావుపేట అయినప్పటికీ చిన్నప్పట్నుంచి కోల్‌కతాలో పెరగడం, విద్యాభ్యాసం, ఉద్యోగంతో పాటు రాజకీయాల్లో రాణించడం ముదావహమన్నారు. వృత్తిరీత్యా వైద్యురాలిగా తీరికలేకుండా ఉంటూనే రాష్ట్ర రాజకీయాల్లో ఎంతో చురుగ్గా పాల్గొనడం అభినందనీయమన్నారు. 



తెలుగు గడ్డపై పుట్టడం నా అదృష్టం: బెంగాల్‌ మంత్రి డాక్టర్‌ శశి పంజా

ఈ సందర్భంగా డా. శశి పంజా మాట్లాడుతూ.. కేంద్ర మాజీమంత్రి అజిత్ కుమార్ పంజా కుమారుడు డా. ప్రసన్నకుమార్ పంజాతో వివాహం కావడం వల్ల తన పేరు శశి పంజాగా మారిందన్నారు. ఎందరో మహానుభావులు పుట్టిన తెలుగు నేలపై జన్మించడం తన అదృష్టంగా భావిస్తున్నానని తెలిపారు. తన తండ్రి ఉద్యోగరీత్యా కోల్‌కతాలో స్థిరపడడంతో చిన్నప్పట్నుంచి తెలుగు నేలకు దూరమయ్యానని, కానీ తెలుగు భాషకు కాదన్నారు. ఇప్పటికీ తమ ఇంట్లో తెలుగే మాట్లాడతామని, మధురమైన మన తెలుగు భాషను మాట్లాడే వారు బెంగాల్ రాష్ట్రంలో చాలామంది ఉన్నారని తెలిపారు. అందుకే ముఖ్యమంత్రి మమతా బెనర్జీ పశ్చిమ బెంగాల్ రాష్ట్రంలో తెలుగును ఇటీవలే అధికార భాషగా గుర్తించారని గుర్తు చేశారు. తెలుగు వ్యవహారిక భాషగా ఉండాలనే ఉద్యమంలో గిడిగు వేంకట రామమూర్తి తన సర్వస్వాన్ని త్యాగం చేశారని కొనియాడుతూ.. ఆయనకు నివాళులర్పించారు. ప్రపంచ వ్యాప్తంగా ఉన్న తెలుగు ప్రజలందరికీ తెలుగు భాషా దినోత్సవ శుభాకాంక్షలు చెప్పారు. ఈ వేడుకలను ఘనంగా నిర్వహిస్తున్న తానా ప్రపంచ సాహిత్య వేదికను ఆమె ప్రశంసించారు. 



తానా కృషిని అభినందించిన తనికెళ్ల భరణి

ఈ సభలో ప్రముఖ నటులు, రచయిత తనికెళ్ల భరణి విశిష్ట అతిథిగా పాల్గొన్నారు. తెలుగు రాష్ట్రాల్లో తెలుగు దీనావాస్థ స్థితిలో ఉందని ఆవేదన వ్యక్తంచేశారు. విదేశాల్లో, ముఖ్యంగా తానా ఆధ్వర్యంలో తెలుగు భాషా దినోత్సవ వేడుకలు వైభవంగా జరగడం చాలా సంతోషకరమైన విషయమన్నారు. తనికెళ్ల భరణి తెలుగులో రచించిన “ఎందరో మహానుభావులు” గ్రంథాన్ని సత్య భావన అనే రచయిత్రి ఆంగ్లానువాదం చేయగా.. ఆ ప్రతిని మంత్రి డా. శశి పంజా ఆవిష్కరించారు. తెలుగు సంతతికి చెందిన వ్యక్తి ప్రస్తుతం పశ్చిమ బెంగాల్ రాష్ట్ర డైరెక్టర్ జనరల్ అఫ్ పోలీస్‌గా సేవలందిస్తున్న డా. బొప్పూడి నాగ రమేష్ ఈ సభలో విశిష్ట అతిథిగా పాల్గొన్నారు. ఎంతో మంది సంగీత విద్వాంసుల జీవిత చరిత్రలను అత్యంత మనోహరంగా భరణి చిత్రీకరించారని, ఇది అందరూ చదవాల్సిన పుస్తకమని ఆయన అన్నారు.  



అమ్మ భాషను కాపాడుకుందాం: కరణం మల్లీశ్వరి

రెండో రోజు సభలో శ్రీకాకుళం జిల్లాలోని ఓ మారుమూల పల్లెనుంచి సిడ్నీ ఒలింపిక్స్‌లో పతకం సాధించి.. దిల్లీలో క్రీడా విశ్వవిద్యాలయానికి ఉపకులపతిగా నియమితులైన పద్మశ్రీ డా. కరణం మల్లీశ్వరి ముఖ్యఅతిథిగా పాల్గొన్నారు. ఈ సందర్భంగా ఆమె మాట్లాడుతూ.. తెలుగు వ్యక్తిగా పుట్టడం తన అదృష్టమన్నారు. మాతృభాషను రక్షించుకునేందుకు అందరూ పాటుపడాలని పిలుపునిచ్చారు. 



తానా ప్రత్యేక వీడియో విడుదల

తానా ప్రపంచ సాహిత్య వేదిక కోసం తెలుగు వైభవం, సాహితీవేత్తలపై ప్రత్యేకంగా రూపొందించిన వీడియోను తానా అధ్యక్షులు లావు అంజయ్య చౌదరి విడుదల చేశారు.  ఈ సందర్భంగా తానా ప్రపంచ సాహిత్య వేదిక నిర్వాహకులు డా. ప్రసాద్ తోటకూర మాట్లాడుతూ.. ఇకనుంచి ప్రతి నెలా సాహిత్య కార్యక్రమానికి ముందు ఈ వీడియోను ప్రదర్శిస్తామన్నారు. ఈ గీతాన్ని రాసిన తెలుగు వేదకవి జొన్నవిత్తుల రామలింగేశ్వరరావు, స్వరపరచిన సంగీత దర్శకులు నేమాని పార్థసారథి, గానం చేసిన దివంగత గాయకులు ఎస్పీ బాలసుబ్రహ్మణ్యంలకు కృతజ్ఞతలు తెలిపారు. ఈ రెండు రోజులపాటు జరిగిన వేడుకల్లో గిడుగు వేంకట రామమూర్తితో సహా మొత్తం 17 మంది లబ్ద ప్రతిష్టులైన విశిష్ట సాహితీవేత్తల కుటుంబ సభ్యులే పాల్గొని ఆ నాటి సామాజిక పరిస్ధితులు, వారి జీవన విధానం, సహ రచయితలతో వారి అనుబంధం, వారి సాహిత్య సృష్టి మొదలైన ఎన్నో పుస్తకాలలో లభ్యంకాని ఆసక్తికరమైన విషయాలను పంచుకోవడం సాహిత్య చరిత్రలోనే ఒక సరికొత్త కోణం అన్నారు. ఈ కార్యక్రమంలో పాల్గొన్న అందరికీ హృదయపూర్వక ధన్యవాదాలు తెలియజేశారు. రెండు రోజుల పాటు జరిగిన ఈ చర్చా కార్యక్రమాలను ఈ కింది యూట్యూబ్‌ వీడియోల్లో చూవచ్చని నిర్వాహకులు తెలిపారు.

ఈ కార్యక్రమంలో పాల్గొన్న విశిష్ట సాహితీవేత్తల కుటుంబ సభ్యులు వీళ్లే.. 

* డా. తుమ్మల సీతారామమూర్తి చౌదరి (తెనుగు లెంక, ఆధునిక పద్య కవి, పండితుడు) కుమారుడు తుమ్మల శ్రీనివాసమూర్తి

* డా. రాయప్రోలు సుబ్బారావు (గొప్ప జాతీయవాది, ప్రముఖ కవి, రచయిత) మనవరాలు ఆచార్య డా. మనోరమ కానూరి

* డా. కొండవీటి వేంకట కవి (సుప్రసిద్ధ కవి, హేతువాది, చలనచిత్ర సంభాషణల రచయిత) కుమార్తె  ఆచార్య డా. కొండవీటి విజయలక్ష్మి

* డా. ముళ్ళపూడి వెంకటరమణ (ప్రముఖ సాహితీవేత్త, ప్రముఖ చలనచిత్ర కథా, హాస్య సంభాషణల రచయిత) కుమారుడు వర ముళ్ళపూడి

* డా. గొల్లపూడి మారుతీరావు (రేడియో ప్రయోక్త, నటుడు, చలనచిత్ర కథా, మాటల రచయిత) కుమారుడు గొల్లపూడి రామకృష్ణ

* బ్రహ్మర్షి డా. ఉమర్ ఆలీషా (సూఫీ వేదాంతవేత్త, తెలుగు సాహితీ వేత్త, సంఘ సంస్కర్త) ముని మనవడు డా. ఉమర్ ఆలీ షా

* పద్మభూషణ్ డా. గుర్రం జాషువా (కవితా విశారద, కవి కోకిల, నవయుగ కవి చక్రవర్తి) ముని మనవడు గుర్రం పవన్ కుమార్

* పద్మభూషణ్ డా. దేవులపల్లి కృష్ణశాస్త్రి (సుప్రసిద్ధ భావకవి, ప్రముఖ చలనచిత్ర గీత రచయిత) మనవరాలు రేవతి అదితం 

* కళా ప్రపూర్ణ గిడుగు వేంకట రామమూర్తి (వాడుక భాషోద్యమ పితామహుడు, బహు భాషాశాస్త్రవేత్త) ముని మనవరాలు గిడుగు స్నేహలతా మురళి

* పద్మభూషణ్ డా. బోయి భీమన్న (ప్రముఖ కవి, సామాజిక చైతన్య రచయిత) సతీమణి హైమవతీ భీమన్న

* గురజాడ అప్పారావు (సంఘ సంస్కర్త, హేతువాది, అభ్యుదయ కవి) ముని మనవరాలు అరుణ గురజాడ

* రాష్ట్రేందు డా. గుంటూరు శేషేంద్రశర్మ (ప్రముఖ కవి, విమర్శకుడు, పండితుడు, సాహితీవేత్త) కుమారుడు గుంటూరు సాత్యకి

* పద్మశ్రీ డా. పుట్టపర్తి నారాయణాచార్యులు (సరస్వతీ పుత్ర, సుప్రసిద్ధ కవి) కుమార్తె డా. పుట్టపర్తి నాగపద్మిని

* పద్మభూషణ్ డా. విశ్వనాథ సత్యనారాయణ (కవి సామ్రాట్, జ్ఞానపీఠ పురస్కార గ్రహీత) మనవడు విశ్వనాథ సత్యనారాయణ

* డా. రావూరి భరద్వాజ (జ్ఞానపీఠ్‌ పురస్కార గ్రహీత, గొప్ప భావకుడు) కుమారుడు రావూరి వెంకట కోటేశ్వర రావు, ఆయన  కోడలు లక్ష్మి

* కరుణశ్రీ జంధ్యాల పాపయ్యశాస్త్రి (ప్రముఖ సాహితీవేత్త, కవి) కుమారుడు డా. జంధ్యాల జయకృష్ణ బాపూజీ

* దేవరకొండ బాలగంగాధర తిలక్ (అభ్యుదయ కవి, కథకుడు, నాటకకర్త) కుమారుడు డా. దేవరకొండ సత్యనారాయణ మూర్తి

తెదేపా గల్ఫ్‌ కమిటీ ఆధ్వర్యంలో ఎన్టీఆర్‌ శత జయంతి వేడుకలు



కువైట్‌: తెదేపా వ్యవస్థాపకుడు, తెలుగు చిత్రసీమలో రారాజుగా వెలుగొందిన నందమూరి తారక రామారావు శత జయంతి వేడుకలు ఎన్నారై తెదేపా- కువైట్ ఆధ్వర్యంలో ఘనంగా ప్రారంభమయ్యాయి. 2008లో చంద్రబాబునాయుడును తొలిసారి కలిసి కువైట్‌లో పార్టీని ప్రారంభించిన సీనియర్ నాయకుడు వెంకట్ కోడూరి ఈ వేడుకలకు గౌరవ అతిథిగా పాల్గొన్నారు. మైనార్టీ సీనియర్ నాయకులు మహమ్మద్ బొర్రా, ఎన్నారై తెదేపా కువైట్ మైనారిటీ విభాగం కమిటీ సభ్యులు, ఎన్నారై తెదేపా గల్ఫ్ కమిటీ సభ్యులు, ఎన్టీఆర్ సేవా సమితి కమిటీ సభ్యులు, ఎన్టీఆర్- పరిటాల ట్రస్ట్, చంద్రన్న సేవా సమితి కమిటీ సభ్యులు, తెలుగుదేశం పార్టీ నాయకులు, కార్యకర్తలు, నారా, నందమూరి అభిమానులంతా కలిసి ఎన్టీఆర్‌ శతజయంతి వేడుకల సందర్భంగా ఆయన్ను స్మరించుకున్నారు.  కేక్‌ కట్‌ చేసి.. ఆయన చిత్ర పటానికి పూలమాల వేసి ఘనంగా నివాళులర్పించారు. ఈ సందర్భంగా వారంతా కలిసి ఈ ఏడాది మొత్తం ఎన్టీఆర్ శతజయంతి ఉత్సవాలు చేయాలని తీర్మానం చేశారు.



ఈ సందర్భంగా గౌరవ అతిథి వెంకట్ కోడూరి మాట్లాడుతూ.. ‘‘అన్న నందమూరి తారక రామారావు తెలుగు వారి ఆత్మగౌరవానికి ప్రతీకగా నిలిచారు. తెలుగు జాతి అభ్యున్నతికి చంద్రబాబు ఏ విధంగా కష్టపడి పని చేశారో మనందరికీ తెలుసు. ఈ రోజు ఏపీ ప్రజల ఆత్మగౌరవాన్ని తాకట్టు పెడుతూ, శాంతి భద్రతలు విషయంలో విఫలమవ్వడంతో రాష్ట్రంలో అభివృద్ధి ఎలా కుంటుపడిందో అందరం చూస్తూనే ఉన్నాం. ముఖ్యంగా ఏపీలో జరుగుతున్న స్వార్థపూరిత రాజకీయ కుట్రల వల్ల వ్యవస్థలు ఏరకంగా గాడి తప్పుతున్నాయో చూస్తున్నాం. ప్రజలంతా అప్రమత్తమై రాష్ట్రాన్ని రక్షించుకోవాల్సిన అవసరం ఉంది. అదేవిధంగా శత జయంతి ఉత్సవాలు 2023 మే 28 వరకు జరుగుతాయి గనక జూన్ 10న ఓ కార్యక్రమం చేసేందుకు, ఆ తర్వాత తెలుగుదేశం పార్టీ ఆంధ్రప్రదేశ్ అధ్యక్షుడు అచ్చెన్నాయుడు, సినీనటుడు, ఎమ్మెల్యే బాలకృష్ణను ఆహ్వానించాం. వారి సమయాన్ని బట్టి కువైట్‌లో తెదేపా అభిమానులు, కార్యకర్తల కోసం కార్యక్రమాలను రూపకల్పన చేయనున్నాం’’ అని కువైట్‌లో ఉన్న కార్యకర్తలకు ఆయన తెలియజేశారు. 



అనంతరం ఎన్నారై తెదేపా మైనార్టీ విభాగం ప్రధాన కార్యదర్శి ముస్తాక్ ఖాన్ మాట్లాడుతూ.. ఈ ప్రభుత్వం మైనార్టీ హక్కులు, సంక్షేమ కార్యక్రమాల్లో అన్యాయం చేసిందని విమర్శించారు. రాష్ట్రంలో ఎన్నికలు సమీపిస్తున్న కొద్దీ కులాల మధ్య విభేదాలు సృష్టిస్తూ రాజకీయ లబ్ది పొందాలని ప్రయత్నిస్తున్న విషయాన్ని రాష్ట్ర ప్రజలంతా గమనించాలని ఎన్నారై టీడీపీ గల్ఫ్ నేత శంకర్ సూచించారు. ఆ రోజు చంద్రబాబునాయుడు రాయలసీమ కోసం కడపలో స్టీల్ ఫ్యాక్టరీకి శంకుస్థాపన చేస్తే దాని తర్వాత ఇంతవరకు కూడా పురోగతి లేదని ఎన్‌ఆర్‌ఐ తెదేపా కువైట్‌ సెల్‌ నేత ఓలేటి రెడ్డయ్య చౌదరి అన్నారు. ఈ కార్యక్రమంలో బాలా రెడ్డయ్య, విజయ్ కుమార్ చౌదరి, ఖదీర్ బాషా, గౌహర్ అలీ, నారాయణమ్మ, అంజలి, అంజనా రెడ్డి , నిర్మలమ్మ, కరీముల్లా, బాబ్జీ, అస్లం, మహుమ్మద్ అలీ, మనోహర్, మహుమ్మద్, జబీవుల్లా తదితరులు పాల్గొన్నారు. ఈ శత జయంతి వేడుకలను ఎన్నారై తెదేపా సెల్‌ కువైట్‌ నేతలు ఓలేటి రెడ్డి, షేక్‌ ఎండీ అర్షద్‌ సమన్వయం చేశారు. 



Amritpal Singh: 100 కార్లతో ఛేజ్‌ చేసి.. అమృత్‌పాల్‌ సింగ్‌ అరెస్టు..!



చండీగఢ్‌: ఖలిస్థానీ సానుభూతిపరుడు, ‘వారిస్‌ పంజాబ్‌ దే’ నాయకుడు అమృత్‌పాల్‌ సింగ్‌ (Amritpal Singh)ను ఆ రాష్ట్ర పోలీసులు (Punjab Police) శనివారం అరెస్టు చేశారు. 100 కార్లతో ఛేజ్‌ చేసి మరీ అతడిని అదుపులోకి తీసుకున్నట్లు విశ్వసనీయ వర్గాలు వెల్లడించాయి. అతడితో పాటు ఆరుగురు మద్దతుదారులను కూడా అరెస్టు చేశారు. దీంతో పంజాబ్‌లో ఉద్రిక్త వాతావరణం నెలకొంది.

ఖలిస్థానీ సానుభూతిపరుడు (Khalistan sympathiser) అమృత్‌పాల్‌ సింగ్‌కు అత్యంత సన్నిహితుడైన లవ్‌ప్రీత్‌ సింగ్‌ అలియాస్‌ తూఫాన్‌ సింగ్‌ను ఇటీవల పంజాబ్‌ పోలీసులు ఓ కిడ్నాప్‌ కేసులో అరెస్టు చేశారు. దాన్ని వ్యతిరేకిస్తూ అమృత్‌పాల్‌ పిలుపు మేరకు ఫిబ్రవరి 24న పెద్ద సంఖ్యలో యువత అమృత్‌సర్‌ జిల్లాలోని అజ్‌నాలా పోలీస్‌స్టేషన్‌పై దాడికి తెగబడ్డారు. నిరసనకారులు బీభత్సం సృష్టించడంతో పోలీసులు మరో దారిలేక లవ్‌ప్రీత్‌ను విడిచిపెట్టాల్సి వచ్చింది. అప్పట్లో ఈ ఘటన దేశవ్యాప్తంగా సంచలనం సృష్టించింది. దీంతో అప్రమత్తమైన రాష్ట్ర యంత్రాంగం అల్లర్లు జరిగేలా యువతను రెచ్చగొట్టాడన్న ఆరోపణలపై అమృత్‌పాల్‌పై కేసు నమోదు చేసింది. అయితే జీ-20 సదస్సు దృష్ట్యా ఇన్నాళ్లూ అతడిపై ఎలాంటి చర్యలు తీసుకోలేదు.

జీ-20 సదస్సు ముగిసన మరుసటి రోజే అమృత్‌పాల్‌ (Amritpal Singh) అరెస్టుకు పోలీసులు నేడు వ్యూహాన్ని అమలు చేశారు. జలంధర్‌లోని షాకోట్‌కు అతడు వస్తున్నట్లు అధికారులకు సమాచారం అందడంతో పక్కా ప్రణాళిక ప్రకారం అమృత్‌పాల్‌, అతడి అనుచరులను చుట్టుముట్టారు. పోలీసులు అరెస్టు చేసేందుకు వస్తున్నారని తెలియగానే అతడు పారిపోయేందుకు యత్నించాడు. దీంతో ప్రత్యేక పోలీసుల బృందం 100 కార్లలో అతడిని ఛేజ్‌ చేసింది. జిల్లా సరిహద్దులను మూసేసింది. కొన్ని గంటల పాటు వెంబడించి చివరకు జలంధర్‌లోని నాకోదార్‌ ప్రాంతంలో అదుపులోకి తీసుకున్నట్లు పోలీసు వర్గాలు వెల్లడించాయి.

అంతకుముందు అతడి ఆరుగురు అనుచరులను కూడా అరెస్టు చేశారు. ఈ అరెస్టుతో ఎలాంటి అల్లర్లు, అవాంఛనీయ సంఘటనలు చోటుచేసుకోకుండా ముందు జాగ్రత్త చర్యలు తీసుకున్నారు. భారీగా పోలీసులు మోహరించారు. అమృత్‌సర్‌ సమీపంలోని జుల్లుపూర్‌ ఖేరా గ్రామంలో అమృత్‌పాల్‌ నివాసం వద్ద భద్రతను కట్టుదిట్టం చేశారు. పంజాబ్‌ వ్యాప్తంగా ఆదివారం మధ్యాహ్నం వరకు ఇంటర్నెట్‌ సేవలను నిలిపివేశారు. అయితే అతడి అరెస్టుపై పోలీసులు అధికారిక ప్రకటన చేయలేదు.

ఇంజినీరింగ్‌ చదివిన 29 ఏళ్ల అమృత్‌పాల్‌ సింగ్‌ (Amritpal Singh) సిక్కులకు ప్రత్యేక దేశం కోరుతూ ఖలిస్థాన్‌ నినాదాలతో పంజాబ్‌ యువతను ప్రభావితం చేస్తున్నాడు. 2022 ఫిబ్రవరి వరకు అతడు ఎవరికీ తెలియని ఓ సాధారణ వ్యక్తి మాత్రమే. ఆధునిక జీవనశైలిని అనుసరిస్తూ కనీసం తలపాగా కూడా ధరించేవాడు కాదు. తన బంధువుల రవాణా వ్యాపారంలో మద్దతుగా ఉండేందుకు దుబాయిలో నివశించాడు. సోషల్‌ మీడియాలో ఎక్కువ సమయం గడిపేవాడు. కానీ, ‘వారిస్‌ పంజాబ్‌ దే’ సంస్థ వ్యవస్థాపకుడు, యాక్టర్‌ దీప్‌సిద్ధూ మరణంతో  అమృత్‌పాల్‌ జీవితం ఒక్కసారిగా మారిపోయింది. సిద్ధూ అనుచరులకు మార్గదర్శకాలు చేసేవారు కరవైపోయారు. దీనిని అమృత్‌పాల్‌ తెలివిగా వాడుకొన్నాడు. ‘వారిస్‌ పంజాబ్‌ దే’కు తానే నాయకుడినని ప్రకటించుకొన్నాడు. తొలి రోజుల్లో సిద్ధూ కుటుంబీకులు ఇందుకు అంగీకరించలేదు. కానీ, అమృత్‌పాల్ మాత్రం పాపులర్‌ అయ్యాడు. ఖలీస్థానీ కార్యకలాపాలకు అమృత్‌పాల్‌.. పంజాబ్‌నే స్థావరంగా ఎంచుకోవడంతో ఖలిస్థానీ సానుభూతిపరులను ఆకర్షించి నాయకుడయ్యాడు.

అలరించిన సింగపూర్‌ తెలుగు సమాజం సంక్రాంతి వేడుకలు



సింగపూర్ తెలుగు సమాజం ఆధ్వర్యంలో సంక్రాంతి వేడుకలు అంగరంగ వైభవంగా నిర్వహించారు. మన భాష, సంస్కృతి, సంప్రదాయాలను పరిరక్షించడమే ధ్యేయంగా పనిచేస్తున్న సింగపూర్ తెలుగు సమాజం, ఈ కార్యక్రమాన్ని అంతర్జాలం వేదికగా పండుగ వాతావరణం ప్రతిబింబించేలా నిర్వహించింది. సింగపూర్‌లో నివసిస్తున్న బాలబాలికలు, యువతీ యువకులు వైవిధ్యభరితమైన సాంస్కృతిక కార్యక్రమాలతో అలరించారు. రంగవల్లులు, చిన్నారులకు ఫ్యాన్సీ డ్రెస్ పోటీలు ప్రత్యేక ఆకర్షణగా నిలిచాయి. ఈ సంబరాలలో సింగపూర్ కాలమానంలో గుణించిన సింగపూర్ తెలుగు 2022 క్యాలెండర్‌ ఆవిష్కరించారు. ఆటపాటల విజేతలకు తెలుగు సమాజం తరుపున బహుమతులు అందజేశారు. సింగపూర్ తెలుగు సమాజం అధ్యక్షులు కోటిరెడ్డి తెలుగు వారందరికీ సంక్రాంతి శుభాకాంక్షలు తెలిపారు. ఈ సందర్భంగా సింగపూర్ తెలుగు సమాజం కొత్త వెబ్‌సైట్‌ను ప్రారంభించారు. ఈ వేడుకల్లో నిర్వహించిన పోటీలకు న్యాయ నిర్ణేతలుగా వ్యవహరించిన లక్ష్మీ నారాయణ, అనితా రెడ్డి , మైత్రి, సౌందర్య, రాఘవల, వ్యాఖ్యాత స్వాతిలకు కార్యక్రమానికి సహకరించిన స్పాన్సర్లకు అధ్యక్షుడు కోటిరెడ్డితో పాటు కార్యదర్శి సత్యచిర్ల కృతజ్ఞతలు తెలియజేశారు.



వివిధ పోటీల్లో బహుమతులు గెలుపొందిన విజేతలు వీరే..

ఫ్యాన్సీ డ్రెస్ పోటీ విజేతలు: కృతిక (ప్రథమ బహుమతి), డి.తస్విఖ (ద్వితీయ బహుమతి) , సంహిత (తృతీయ బహుమతి) , గర్వ్ కుండ్లియా (కన్సొలేషన్ బహుమతి) వరాహగిరి వేదాంషి (కన్సొలేషన్ బహుమతి)

రంగోలి పోటీ విజేతలు: పావని చిలువేరు (ప్రథమ బహుమతి), నీలా దేవి (ద్వితీయ బహుమతి) మరియు పోలినేని లీలా భార్గవి (తృతీయ బహుమతి)

తెలుగు పలుకులు పోటీ విజేతలు: కొమ్మిరెడ్డి నిషాంత్ రెడ్డి (ప్రథమ బహుమతి) , లక్ష్మి శ్రీనిజ చింతలపూడి (ద్వితీయ బహుమతి), రావూరి జ్ఞాన కౌశికి (తృతీయ బహుమతి) మరియు నామ సాయి ఈశ్వర (కన్సొలేషన్ బహుమతి)









కృష్ణతో తెలుగువారికి మరింత గుర్తింపు: శ్రీనివాసుల రెడ్డి



వాషింగ్టన్‌: గ్రేటర్‌ వాషింగ్టన్‌ తెలుగు సాంస్కృతిక సంఘం నూతన అధ్యక్షుడిగా ఎన్నికైన  కృష్ణ లాం తెలుగువారికి మరింత గుర్తింపు తీసుకొస్తారని తేదేపా పొలిట్‌బ్యూరో సభ్యుడు రెడ్డెప్పగారి శ్రీనివాసుల రెడ్డి అన్నారు. అమెరికాలోని వాషింగ్టన్ డీసీలో ఇటీవల ఎన్నికైన నూతన కార్యవర్గ సభ్యుల పరిచయ కార్యక్రమం ఘనంగా జరిగింది. ఈ కార్యక్రమానికి తానా పూర్వ అధ్యక్షులు సతీష్ వేమన అధ్యక్షత వహించారు. ఈ సందర్భంగా శ్రీనివాసుల రెడ్డి మాట్లాడుతూ జీడబ్ల్యూటీసీఎస్‌ (GWTCS) నూతన అధ్యక్షుడిగా ఎన్నికైన కృష్ణ ఈ సంస్థ ప్రతిష్ఠను మరింత పెంచుతారన్నారు. అమెరికాలోని ప్రవాసాంధ్రులు తెలుగుభాషను బతికిస్తున్నారన్నారు. ఏపీలో పాలకపక్ష అనుభవరాహిత్యం వలన విద్యారంగం నిర్వీర్యమైపోయిందని అన్నారు. ఇంగ్లీష్ భాష మోజులో మాతృ భాషను మర్చిపోతున్నాని పేర్కొన్నారు. తెలుగువారు రాజకీయాల్లో రాణించి అమెరికా చట్టసభల్లో ప్రాధాన్యత పెంచాలన్నారు. ప్రపంచవ్యాప్తంగా తెలుగువారికి గుర్తింపు తెచ్చిన వ్యక్తి ఎన్టీఆర్ అని కొనియాడారు.

కృష్ణ లాం మాట్లాడుతూ.. అప్పగించిన బాధ్యతను చిత్తశుద్ధితో నిర్వహిస్తూ తనపై పెట్టిన నమ్మకాన్ని వమ్ముకానివ్వనని అన్నారు. రాబోయే 50 వసంతాల వేడుకలను ఘనంగా నిర్వహిస్తామన్నారు. సతీష్ వేమన మాట్లాడుతూ.. తెలుగువారి చరిత్ర అమెరికా పేజీల్లో సువర్ణాక్షరాలతో లిఖించే రోజులు వచ్చాయన్నారు. తెలుగువారు అనేకమంది ఇక్కడ చట్టసభలకు ఎన్నికయ్యారనీ, తెలుగింటి ఆడపడుచు అరుణా మిల్లర్ కాట్రగడ్డ మేరీలాండ్ రాష్ట్ర లెఫ్టినెంట్‌ గవర్నర్‌గా ఎన్నికవ్వడం తెలుగుజాతి గర్వించదగ్గ విషయమని అన్నారు. మిర్చియార్డ్ మాజీ ఛైర్మన్‌ మన్నవ సుబ్బారావు మాట్లాడుతూ మితభాషి, హితభాషి, మృదుస్వభావం కలిగిన కృష్ణ తెలుగువారి కీర్తి ప్రతిష్ఠలు పెంచుతారన్నారు. ఇప్పటివరకు GWTCS అధ్యక్ష బాధ్యతలు సమర్థవంతంగా నిర్వహించిన సాయిసుధ పాలడుగుకు వీడ్కోలు చెబుతూ ఘనంగా సత్కరించారు.

ఉపాధ్యక్షులుగా రవి అడుసుమల్లి, కార్యదర్శిగా సుశాంత్ మన్నే, కోశాధికారిగా భాను మాగులూరి, సాంస్కృతిక ఉపాధ్యక్షులుగా సుష్మ అమృతలూరి, సాంస్కృతిక కార్యదర్శిగా శ్రీవిద్య సోమ, యూత్ ఉపాధ్యక్షులుగా శ్రీనివాస్ గంగా, సంయుక్త కార్యదర్శిగా కార్తీక్ కోమటి, సంయుక్త కోశాధికారిగా విజయ్ అట్లూరి, బోర్డు ఆఫ్ డైరెక్టర్స్‌గా చంద్ర మల్లావత్తు, ప్రవీణ్ కొండక, ఫణి తాళ్లూరి, యష్ బొద్దులూరి, రాజేష్ కాసారనేని, ఉమాకాంత్ రఘుపతి తదితరులు నూతనంగా ఎన్నికయ్యారు. ఈ కార్యక్రమంలో మన్నే సత్యనారాయణ, త్రిలోక్ కంతేటి, ప్రదీప్ గౌర్నేని, సత్య సూరపనేని, సునీల్ సింగ్, అనీల్ ఉప్పలపాటి, ప్రదీప్ గుత్తా, అశోక్ దేవినేని, సాయి బొల్లినేని, శ్రీనివాస్ చావలి, బాబురావు, కిషోర్ కంచర్ల, రవి పులి, శ్రీనివాస్ పెందుర్తి తదితరులు పాల్గొన్నారు.

న్యూయార్క్‌లో ఘనంగా  స్వాతంత్య్ర అమృత మహోత్సవాలు



ఈనాడు, అమరావతి: భారతదేశ 76వ స్వాతంత్య్ర దినోత్సవ సంబరాలను అమెరికాలోని న్యూయార్క్‌ నగరంలో ఘనంగా నిర్వహించారు. ఉత్తర అమెరికా తెలుగు సంఘం(తానా), భారత సంఘాల సమాఖ్య ఆధ్వర్యంలో జరిగిన ఈ వేడుకల్లో సినీనటుడు అల్లు అర్జున్‌ ముఖ్య అతిథిగా పాల్గొన్నారు. నిర్మాత నవీన్‌ యెర్నేని, దర్శకుడు హరీశ్‌శంకర్‌ హాజరయ్యారు. స్వాతంత్య్ర సమరయోధుల చిత్రాలతోపాటు జాతీయ జెండాలు, మువ్వెన్నల బెలూన్లతో తానా పరేడ్‌ ఫ్లోట్‌ని అందంగా అలంకరించారు. ఇక్కడ ఏర్పాటుచేసిన సాంస్కృతిక కార్యక్రమాలు, చిన్నారులు ప్రదర్శించిన లంబాడీ నృత్యాలు, దేశభక్తి గీతాలు, కూచిపూడి నృత్యాలు, స్వాతంత్య్ర సమరయోధుల వేషధారణలు ఆకట్టుకున్నాయి. ఈ సందర్భంగా తానా అధ్యక్షుడు లావు అంజయ్య చౌదరి మాట్లాడుతూ మాతృదేశానికి సేవ చేయడానికి తమ సంఘం ఎప్పుడూ ముందుంటుందని తెలిపారు. కార్యక్రమంలో తానా మాజీ అధ్యక్షుడు జయశేఖర్‌ తాళ్లూరి, తానా సేవల సమన్వయకర్త రాజా కసుకుర్తి, కోశాధికారి లక్ష్మి దేవినేని, జానీ నిమ్మలపూడి, శ్రీనివాస్‌ ఓరుగంటి, విద్య గారపాటి, సుధీర్‌.ఎన్‌, శివాని, అట్లూరి శ్రీలక్ష్మి, ధృవ చౌదరి తదితరులు పాల్గొన్నారు.

సిలికానాంధ్ర విశ్వవిద్యాలయానికి WASC గుర్తింపు 



కాలిఫోర్నియా: ప్రవాస భారతీయుల చరిత్రలో తొలిసారి ఏర్పాటు చేసిన సిలికానాంధ్ర విశ్వవిద్యాలయానికి ప్రతిష్టాత్మక వెస్టర్న్‌ అసోసియేషన్‌ ఆఫ్‌ స్కూల్స్‌ అండ్‌ కాలేజెస్‌ (WASC) గుర్తింపు లభించింది. గత శతాబ్ద కాలంలో అమెరికాలో భారతీయులతో తొలిసారి స్థాపించిన ఈ విశ్వవిద్యాలయానికి WASC గుర్తింపు లభించడం విశేషం. కాలిఫోర్నియాలో ప్రఖ్యాత స్టాన్ ఫోర్డ్, యూనివర్సిటీ ఆఫ్ కాలిఫోర్నియా బర్కెలీ, లాస్ ఏంజెల్స్‌ విశ్వవిద్యాలయాలకు సైతం ఇదే గుర్తింపు ఉంది.



సిలికానాంధ్ర విశ్వవిద్యాలయానికి WASC గుర్తింపు లభించిన శుభసందర్భంలో వర్సిటీ అధ్యక్షుడు కూచిభొట్ల ఆనంద్ మాట్లాడారు. భారతీయ భాషలకు, కళలకు అంతర్జాతీయ స్థాయిలో పట్టం కట్టడంతో పాటు ప్రతిభ కలిగిన విద్యార్థులకు బోధించేందుకు ఈ గుర్తింపు ఎంతో అవసరమన్నారు. ఈ అపూర్వ ఘట్టాన్ని అందరితోనూ పంచుకోవడం తనకెంతో ఆనందంగా ఉందని చెప్పారు. విశ్వవిద్యాలయం మరిన్ని భారతీయ కళలు, భాషలు, ఆయా రంగాల్లో పరిశోధనలు చేసేందుకు ఈ గుర్తింపు మరింతగా సహకరిస్తుందని ట్రస్ట్ బోర్డు ఛైర్మన్, ఆచార్య పప్పు వేణుగోపాలరావు అన్నారు. సిలికానాంధ్ర విశ్వవిద్యాలయంలో అత్యున్నత ప్రమాణాలతో విద్యాబోధన జరుగుతోందని చెప్పేందుకు ఈ గుర్తింపే తొలి మెట్టు అని విశ్వద్యాలయ ప్రొవోస్ట్, చీఫ్ అకడెమిక్‌ ఆఫీసర్ చామర్తి రాజు అన్నారు. ఈ సందర్భంగా విశ్వవిద్యాలయ ఆర్థిక, పరిపాలనా విభాగం వైస్ ప్రెసిడెంట్, కొండుభట్ల దీనబాబు మాట్లాడుతూ.. WASC గుర్తింపు విశ్వవిద్యాలయ అభివృద్ధికి ఎన్నో బాటలు వేస్తుందని పేర్కొంటూ తన హర్షం ప్రకటించారు. 

సిలికానాంధ్ర విశ్వవిద్యాలయం కాలిఫోర్నియా రాష్ట్రంలోని మిల్పిటాస్ నగరంలో 2016లో స్థాపించారు. 2017లో కాలిఫోర్నియా రాష్ట్ర ప్రభుత్వ అనుమతులు సంపాదించి భారతీయ కళలు, భాషల్లో విద్యాబోధనను ప్రారంభించింది. ప్రస్తుతం సిలికానాంధ్ర విశ్వవిద్యాలయంలో కూచిపూడి, భరత నాట్యం, కర్ణాటక సంగీతం, తెలుగు, సంస్కృత భాషా విభాగాలు ఉన్నాయి. డిప్లమో మొదలుకొని మాస్టర్స్ డిగ్రీల వరకు విద్యాబోధన కొనసాగుతోంది. మరిన్ని వివరాలు https://www.universityofsiliconandhra.org/ వెబ్‌సైట్‌లో తెలుసుకోవచ్చని ఫణి మాధవ్ కస్తూరి తెలిపారు.

Joe biden: బైడెన్‌ జట్టులో మరో నలుగురు భారతీయులు!



వాషింగ్టన్‌: ఆసియన్‌ అమెరికన్లు, నేటివ్‌ హవాయియన్లు, పసిఫిక్‌ ద్వీపవాసులకు (ఏఏఎన్‌హెచ్‌పీఐ) సంబంధించిన సలహా కమిషన్‌లో నలుగురు భారతీయ అమెరికన్లను నియమించాలన్న ఉద్దేశాన్ని అమెరికా అధ్యక్షుడు జో బైడెన్‌ సోమవారం వెల్లడించారు. ఈ జాబితాలో అజయ్‌ జైన్‌ భుటోరియా, సోనాల్‌ షా, కమల్‌ కాల్సీ, స్మితా ఎన్‌ షాలు ఉన్నారు. ప్రతిఒక్క అసియా అమెరికన్, నేటివ్‌ హవాయియన్, పసిఫిక్‌ ద్వీపవాసి సంక్షేమానికి సంబంధించి ప్రభుత్వం, ప్రైవేట్, స్వచ్ఛంద సంస్థలు కలిసి పనిచేసే అంశాలపై ఈ కమిషన్‌ అధ్యక్షుడికి సలహాలిస్తుంది. ఆసియన్లు ఎదుర్కొంటున్న విద్వేషం, హింసను కట్టడి చేయడంపై సూచనలు చేస్తుంది.

♦ సిలికాన్‌ వ్యాలీలో టెక్నాలజీ ఎగ్జిక్యూటివ్‌గా అజయ్‌ భుటోరియా పనిచేస్తున్నారు. డెమోక్రటిక్‌ పార్టీకి చెందిన ఆర్థిక వేత్త సోనాల్‌ షా విద్యారంగంలో విశేష కృషి చేశారు. ద ఆసియన్‌ అమెరికన్‌ ఫౌండేషన్‌ (టీఏఏఎఫ్‌) వ్యవస్థాపక అధ్యక్షురాలు. న్యూజెర్సీకి చెందిన డాక్టర్‌ కమల్‌ సింగ్‌ కాల్సి అత్యవసర వైద్య చికిత్స నిపుణుడు. అమెరికా సైన్యంలో 20 ఏళ్ల పాటు సేవలు అందించారు. అఫ్గానిస్థాన్‌లో ఆయన అందించిన సేవలకుగాను ప్రభుత్వం కాంస్య నక్షత్ర పతకం ఇచ్చి గౌరవించింది.  ఇంజినీర్, వ్యాపారవేత్త అయిన స్మితా ఎన్‌ షా.. షికాగోకు చెందిన స్పాన్‌ టెక్‌కు సీఈఓగా ఉన్నారు. దిల్లీ-షికాగో సిస్టర్‌ సిటీస్‌ కార్యక్రమం, షికాగో ప్లాన్‌ కమిషన్‌ తదితర కార్యక్రమాల్లో ఆమె పనిచేశారు.

US Visa: భారతీయులకు ప్రతినెలా లక్ష వీసాలు

ఆ లక్ష్య సాధన దిశగా ప్రణాళికలు
నిరీక్షణ సమయాన్ని తగ్గిస్తున్నాం
అమెరికా రాయబార   కార్యాలయం వెల్లడి



దిల్లీ: అమెరికా వీసాల కోసం నిరీక్షించాల్సిన సమయం వచ్చే 6-7 నెలల్లో గణనీయంగా తగ్గే అవకాశం ఉందని ఆ దేశ రాయబార కార్యాలయం సీనియర్‌ అధికారి తెలిపారు. భారతీయులకు ప్రతినెలా లక్ష వీసాలను మంజూరు చేసేలా ప్రణాళికలను రూపొందిస్తున్నట్లు వెల్లడించారు. గత ఏడాది 82 వేల వీసాలివ్వగా.. వచ్చే వేసవి (జూన్‌) నాటికి 11 లక్షల నుంచి 12 లక్షల వరకు వీసాల మంజూరుకు కృషి చేస్తున్నట్లు గురువారం వెల్లడించారు. వీసాల మంజూరు విషయంలో భారత దేశమే తమ తొలి ప్రాధాన్యమని స్పష్టం చేశారు.

మంజూరు విషయంలో కొవిడ్‌కు ముందున్న పరిస్థితులను వచ్చే ఏడాది మధ్య నాటికి తీసుకురావాలనేది తమ లక్ష్యమని వివరించారు. వీసా మంజూరు, రెన్యువల్‌కు పడుతున్న సుదీర్ఘ సమయాన్ని దృష్టిలో పెట్టుకొని సిబ్బందిని పెంచడంతో పాటు ‘డ్రాప్‌ బాక్స్‌’ విధానాన్ని అనుసరిస్తున్నట్లు చెప్పారు. డ్రాప్‌ బాక్స్‌ విధానంలో.. ఇంటర్వ్యూ లేకుండా వీసా రెన్యువల్‌కు దరఖాస్తు చేసుకోవచ్చు. నాలుగేళ్లుగా అమెరికా వీసా ఉన్నవారు ఇందుకు అర్హులు. ‘‘భారతీయులకు హెచ్‌ (హెచ్‌1బీ), ఎల్‌ కేటగిరీ వీసాల మంజూరును ప్రాధాన్య అంశంగా అమెరికా గుర్తించింది.

విద్యార్థి వీసాల జారీ సమయాన్ని.. ముఖ్యంగా రెన్యువల్‌ సమయాన్ని తగ్గించడాన్ని కూడా ప్రాధాన్యంగా పెట్టుకున్నాం. వీసా రెన్యువల్‌కు ఎదురుచూస్తున్న వారి కోసం ఇటీవల దాదాపు లక్ష స్లాట్లను విడుదల చేశాం. కొన్ని వీసాల మంజూరుకు గతంలో 450 రోజులు పడుతుండగా.. దానిని 9 నెలలకు తగ్గించాం. బీ1, బీ2 (వ్యాపారం, టూరిజం) వీసాల మంజూరు సమయాన్ని ఇంకా కుదించాం. అమెరికా వీసాలు పొందుతున్న దేశాల్లో త్వరలోనే భారత్‌ రెండో స్థానంలోకి వస్తుందని ఆశిస్తున్నాం. ప్రస్తుతం మెక్సికో, చైనా తర్వాత భారత్‌ మూడో స్థానంలో ఉంది’’ అని ఆ అధికారి వివరించారు.

కాలిఫోర్నియాలో శంకర ఐ ఫౌండేషన్‌ ‘ఫండ్‌ రైజింగ్‌ డిన్నర్‌’కు విశేష స్పందన



బే ఏరియా: శంకర ఐ ఫౌండేషన్‌(Sankara Eye Foundation)కు నిధుల సేకరణలో భాగంగా వార్షిక ఫండ్ రైజింగ్ డిన్నర్ కార్యక్రమానికి విశేష స్పందన లభించింది. కాలిఫోర్నియాలోని మిల్పిటాస్‌లో ఎంతో ఆహ్లాదకర వాతావరణంలో నిర్వహించిన ఈ డిన్నర్‌కు దాదాపు 300 మంది ఎన్నారైలు హాజరయ్యారు. తొలుత శంకర ఐ ఫౌండేషన్‌ బోర్డు సభ్యులు వెంకట్ మద్దిపాటి అతిథులను ఆహ్వానించారు. ఈ కార్యక్రమానికి ముఖ్య అతిథిగా శంకర ఐ ఫౌండేషన్‌ ఇండియా వ్యవస్థాపకులు, పద్మశ్రీ డాక్టర్‌ రమణి హాజరయ్యారు. ఈ సందర్భంగా  మాట్లాడుతూ.. చిన్నారులకు కంటి చూపును ప్రసాదించడం ద్వారా వారి భవిష్యత్తు బాగుంటుందన్నారు. అలాగే, మధ్య వయసులో ఉన్న వారికి చూపును అందిస్తే వారు తమ కుటుంబాన్ని పోషించుకోగలుగుతారని.. వృద్ధులకు చూపు అందించడం ద్వారా ఎవరిపైనా ఆధారపడకుండా తమ పనులు తామే చేసుకోగలుగుతారని తెలిపారు. దీనివల్ల ఆయా కుటుంబాలు బాగుపడతాయని.. ఉత్పాదకత పెరిగి దేశం పురోగమిస్తుందన్నారు.

అనంతరం శంకర ఐ ఫౌండేషన్‌ ఛైర్మెన్ మురళీ కృష్ణమూర్తి మాట్లాడుతూ.. తమ ఫౌండేషన్‌ నిర్వహిస్తోన్న ఆస్పత్రుల ద్వారా దాదాపు 25లక్షల మందికి పైగా ఉచితంగా కంటి ఆపరేషన్లు చేసి చూపును ప్రసాదించిందన్నారు. భారత్‌ నుంచి వచ్చిన భరత్‌, కౌశిక్‌, సుందర్‌ ఆసుపత్రుల పనితీరు, నిర్వహణ గురించి ఈ కార్యక్రమంలో వివరించారు. కాలిఫోర్నియాలో నిర్వహించిన ఫండ్‌ రైజింగ్ డిన్నర్‌ ద్వారా దాదాపు 6లక్షల డాలర్లు సేకరించినట్టు శంకర ఐ ఫౌండేషన్‌ బోర్డు మెంబర్ వెంకట్ మద్దిపాటి వెల్లడించారు. ఈ నిధులను భారత్‌లో కంటి ఆసుపత్రి నిర్మాణానికి, ఉచిత కంటి ఆపరేషన్ల కోసం వినియోగిస్తామని తెలిపారు. 2030 నాటికి ఏటా పది లక్షల మందికి ఉచితంగా కంటి ఆపరేషన్లు నిర్వహించడమే తమ లక్ష్యమన్నారు. అలాగే, గుంటూరు, వారణాసి, కాన్పూర్‌లలో ఆస్పత్రుల విస్తరణ కోసం మరింత మంది దాతలు ముందుకు రావాలని ఈ సందర్భంగా ఆయన విజ్ఞప్తి చేశారు. 

హైదరాబాద్‌లో ఆసుపత్రి నిర్మాణ పనులు శరవేగంగా జరుగుతున్నాయని ప్రాజెక్టు కో-ఆర్డినేటర్‌ సుదీర్‌ చెముడుగుంట తెలిపారు. వచ్చే ఏడాది మార్చి నాటికి పూర్తి చేసి తెలంగాణ ప్రజలకు ఆసుపత్రి సేవలు అందుబాటులోకి తెస్తామని వెల్లడించారు. అలాగే, ఆంధ్రప్రదేశ్‌లోని గుంటూరులో ప్రస్తుతం ఉన్న 300 పడకల ఆసుపత్రి ద్వారా దాదాపు 30వేల కంటి ఆపరేషన్లు చేస్తున్నామని ఆయన వివరించారు. రాష్ట్రంలో మరింత మందికి సేవలందించేందుకు గుంటూరు ఆసుపత్రిని 600 పడకలకు విస్తరించి ఏటా 60వేల మందికి వైద్యం అందించడమే లక్ష్యంగా కృషిచేస్తున్నట్టు తెలిపారు. ఈ డిన్నర్‌ సందర్భంగా ఏర్పాటు చేసిన సాంస్కృతిక కార్యక్రమాలు అతిథులను ఎంతగానో ఆకట్టుకున్నాయి. శంకర ఐ ఫౌండేషన్‌కు విరాళాలు ఇచ్చి మద్దతుగా నిలుస్తున్న వారిని ఈ సందర్భంగా ఘనంగా సత్కరించారు. వెంకట్ డోకిపర్తి, అంజు దేశాయ్, రామదాసు పులి, సుధీర్ వేముల, సత్య తోట, రాజ్  తదితరులు ఈ కార్యక్రమాన్ని విజయవంతం చేసేందుకు కృషి చేశారు.

పిట్స్‌బర్గ్‌లో వైభవంగా షిరిడీ సాయినాథుని పల్లకి ఉత్సవం



పిట్స్‌బర్గ్‌: అమెరికాలో పెన్సిల్వేనియాలోని పిట్స్‌బర్గ్‌లో సచ్చిదానంద సద్గురు షిరిడి సాయిథుని పల్లకి ఉత్సవం కన్నుల పండుగగా జరిగింది. షిరిడి సాయి గానగ మందిర్ ఆధ్వర్యంలో జులై 16న నిర్వహించిన ఈ వేడుకకు భారీ సంఖ్యలో భక్తులు తరలివచ్చారు. షిరిడి సాయి గానగ మందిర్ వ్యవస్థాపకులు వెంకట్ దిరిశాల (బాబా వెంకట్) ఆధ్వర్యంలో చెక్క వెంకట సత్యనారాయణ మూర్తి (మూర్తి), లక్ష్మి దంపతులు, శశి చలిమిడి, హరిత బండ్లమూడి, మాల్యాద్రి కొరిపి, సతీష్ చెల్లబోయిన, తిరుమల రెడ్డి అల్ల, రవి, దివ్య, స్రవంతి దురిశేటి, శ్రీకాంత్ ముద్దసాని, సాహు జగ్నయసెన్, ప్రణవన్ త్యాగరాజన్ తదితరులు అహర్నిశలు కృషిచేసి ఈ కార్యక్రమాన్ని విజయవంతంగా నిర్వహించారు. ఈ సందర్భంగా దాదాపు 150 మంది భక్తులు తరలివచ్చి సాయినాథుడి పట్ల తమ భక్తిని చాటుకున్నారు. 



చిన్మయ మిషన్ (పిట్స్‌బర్గ్) ఆలయ ప్రధాన అర్చకులు ధర్మతేజ ఈ పల్లకి ఉత్సవాన్ని నిర్వహించారు. ఈ ఉత్సవం క్రతువులో భాగంగా గణపతి పూజ, పుణ్యాహవచనం, గురు ప్రార్థన, బాబా అభిషేకం (శ్రీ రుద్రప్రశ్నః), బాబా మూల మంత్రం, సంపుటీకరణ సాయి విశేష అర్చన, మహా నైవేధ్య, బాబా హారతి, మంత్ర పుష్పంతో శాస్త్రోక్తంగా ఈ పల్లకి ఉత్సవం నిర్వహించారు. ఈ సందర్భంగా భక్తులు స్రవంతి దురిశేటి, శిరీష వీరంరెడ్డి, దీత్య దీపక్, ఉదయ మేఘరాజ్, రమాదేవి పప్పు, సుజాత మామిడి ప్రదర్శించిన కోలాటం ప్రత్యేక ఆకర్షణగా నిలిచింది. షిరిడి సాయి గానగ మందిరం తరపున ఇంత మంచి కార్యక్రమాన్ని నిర్వహించడం ద్వారా అమెరికాలో పుట్టి పెరిగిన ఈ తరం పిల్లలకు షిరిడి సాయినాథుని ఆశీస్సులతో పాటు ఆధ్యాత్మిక భావాన్ని కల్పించిన వెంకట్ దిరిశాల, నళిని దంపతులకు భక్తులు కృతజ్ఞతలు తెలిపారు. 



సాయి పల్లకి ఉత్సవాన్ని విజయవంతంగా నిర్వహించేందుకు తమవంతు సహకారం అందించిన డా.శ్రీకాంత్, చెక్క వెంకట సత్యనారాయణ మూర్తి (మూర్తి),మాల్యాద్రి కొరిపి, కార్తిక్, వెంకట్, హరిత బండ్లమూడి, రమేష్ వేముల, శివ జూలూరు, శివ, రవి కిరణ్ తుమ్మల, రమణ (ఫోటోగ్రాఫర్), శిరీష గుంటక (ఫోటోగ్రాఫర్), అలాగే భక్తులకు ప్రసాదం సమకూర్చిన వారితో పాటు ఈ కార్యక్రమం విజయవంతానికి కృషిచేసిన ప్రతి ఒక్కరికీ నిర్వాహకులు వెంకట్ దిరిశాల దంపతులు ప్రత్యేక కృతజ్ఞతలు చెప్పారు. 



షిరిడి సాయి గానగ మందిర్ ఇటు అమెరికాలోను, అటు భారతదేశంలోనూ అనేక సేవా కార్యక్రమాలు నిర్వహిస్తోంది. ఒంగోలు జిల్లా ముండ్లమూరు మండలంలోని వేములబండ గ్రామంలో షిరిడి సాయి గానగ మందిరం తరపున వృద్ధాశ్రమం, అనాధ ఆశ్రమాలు స్థాపించి ఆశ్రయంతో పాటు పిల్లలకు విద్యను అందిస్తోంది. ఎవరైనా అనాధ పిల్లలను గానీ, వృద్ధులను గానీ చేర్పించాలన్నా.. సంస్థ చేస్తోన్న సామాజిక కార్యక్రమాలకు మీ వంతు ఆర్థిక సాయం అందించాలనుకున్నా www.ssgmus.org వెబ్‌సైట్‌లో చూడవచ్చని నిర్వాహకులు సూచించారు.











గల్ఫ్‌లో చిన్నారులకు పోతన భాగవత పద్య పోటీలు



గల్ఫ్‌: గల్ఫ్‌లోని చిన్నారులకు ఐబాం (iBAM), గల్ఫ్‌ తెలుగు సంఘాల సమాఖ్య ఆధ్వర్యంలో పోతన భాగవత పద్య పోటీలు నిర్వహించారు. రవి కాంచిన పోతన భాగవతం పేరిట 2వ ప్రపంచ వ్యాప్త భాగవత పద్య పఠన పోటీలను న్యూజిలాండ్‌ నుంచి సింగపూర్‌, మలేషియా, భారత్‌, గల్ఫ్‌, యూరప్‌, అమెరికా వరకు ఐబాం సంస్థ నిర్వహించింది. ఇందులో భాగంగా గల్ఫ్‌ దేశాల్లోని పిల్లలకు గల్ఫ్‌ తెలుగు సమాఖ్య ఆధ్వర్యంలో గల్ఫ్‌లోని ఆరు దేశాల్లోని తొమ్మిది తెలుగు సంఘాల భాగస్వామ్యంతో ఈ పోటీలు జరిగాయి. ఆరు నుంచి తొమ్మిదేళ్లు, 10 నుంచి 13ఏళ్లు, 14 నుంచి 18 ఏళ్ల వయసు పిల్లలకు విడివిడిగా ఈ పద్య పోటీలు నిర్వహించారు. ఈ పోటీలకు భారత్‌ నుంచి ప్రముఖ భాషా, సాహితీవేత్తలు న్యాయనిర్ణేతలుగా వ్యవహరించారు. పిల్లల్లోని పద్య పఠనా ప్రతిభను వారు కొనియాడారు. విదేశాల్లో ఉన్నా పిల్లల్ని మన భాషా సంస్కృతుల పట్ల ఆకర్షితులయ్యేలా ప్రోత్సహిస్తున్న తల్లిదండ్రుల్ని అభినందించారు. 



పద్య పోటీల ఫలితాలను సోమవారం సాయంత్రం నిర్వహించిన ముగింపు వేడుకల్లో వెల్లడించారు. ఈ కార్యక్రమానికి ఐబాం(iBAM) వ్యవస్థాపకులు మల్లిక్‌ పుచ్చా, ఐబాం గ్లోబల్‌ సమన్వయకర్తలు ఇందిర, శ్రీకాంత్‌, వంశీ సంస్థల వ్యవస్థాపక అధ్యక్షులు వంశీ రామరాజు ముఖ్యఅతిథులుగా విచ్చేసి గల్ఫ్ తెలుగు సంఘాల సమాఖ్యలోని సభ్యుల కృషిని కొనియాడారు. విజేతలకు అభినందనలు తెలిపారు. ఈ సందర్భంగా ఐబాం వ్యవస్థాపకులు, కార్యవర్గ బృందానికి, గల్ఫ్‌ తెలుగు సంఘాల సమాఖ్య, ఐబాం సంధానకర్తగా వ్యవహరించిన లలిత ధూళిపాళ్లకు గల్ఫ్‌ తెలుగు సంఘాల సమాఖ్య తరఫున కుదరవల్లి సుధాకర్‌ ధన్యవాదాలు తెలిపారు. 



అలాగే, న్యాయనిర్ణేతలుగా వ్యవహరించిన టీఆర్‌ శ్రీనివాస్‌ ప్రసాద్‌, శొంఠి నాగేశ్వర శ్రీనివాస్, కోప్పడ వేణుగోపాల రావు, ఎన్‌ఎన్‌ మూర్తి, హరి బాబులకు ప్రత్యేక ధన్యవాదాలు తెలిపారు. ఈ కార్యక్రమాన్ని ఇంత వైభవంగా జరుపుకొనేందుకు ప్రధాన కారకులైన గల్ఫ్‌లోని తెలుగు సంఘాల ఐక్య వేదిక (కువైట్‌) అధ్యక్షుడు సుధాకర్ రావు, సౌదీ తెలుగు అసోసియేషన్ అధ్యక్షురాలు దీపికా రావి, తెలుగు కళా సమితి (ఒమాన్) కన్వీనర్ అనిల్ కడించర్ల, తెలుగు తరంగిణి (రాస్ అల్‌ ఖైమా) అధ్యక్షులు సురేష్, ఆంధ్ర కళావేదిక (ఖతార్) అధ్యక్షులు వెంకప్ప భాగవతుల, తెలుగు కళా సమితి (బెహ్రెయిన్‌) అధ్యక్షులు హరిబాబు, తెలుగు కళా సమితి (ఖతార్) అధ్యక్షుడు తాతాజీ, తెలుగు కళా సమితి (కువైట్) అధ్యక్షులు సుబ్బారావులతో పాటు సాంకేతిక సహకారంలో ముఖ్య పాత్ర పోషించిన విక్రమ్ సుఖవాసి, ఇతర కోఆర్డినేటర్స్ మోహన్, కళ్యాణి, రాణి, శారద, మురళీకృష్ణలకు ధన్యవాదాలు తెలిపారు. ఈ పోటీల్లో పాల్గొన్న పిల్లలందరినీ అభినందించారు. వారి తల్లితండ్రులకు ధన్యవాదాలు తెలియజేసారు. విజేతలకు ప్రశంసా పత్రాలు అందజేశారు. ఈ ముగింపు ఉత్సవ కార్యక్రమాన్ని ఆద్యంతం రసవత్తరంగా నిర్వహించినందుకు వెంకప్ప భాగవతులకు అభినందనలు తెలిపారు.



నాట్స్‌ ‘రండి రచయితలవుదాం!’ కార్యక్రమానికి చక్కటి స్పందన



అమెరికా: ‘భాషే రమ్యం.. సేవే గమ్యం’ అనే తమ నినాదానికి తగ్గట్టుగా ఉత్తర అమెరికా తెలుగు సంఘం (నాట్స్) గొప్ప కార్యక్రమం నిర్వహించింది. అమెరికాలో తెలుగువారికి మాతృభాషపై మరింత పట్టు పెంచేందుకు ‘రండి రచయితలవుదాం’ అనే ప్రత్యేక శిక్షణా కార్యక్రమం చేపట్టింది. కళారత్న డాక్టర్ మీగడ రామలింగస్వామి నేతృత్వంలో పద్యాలు ఎలా రచించాలనే దానిపై శిక్షణా తరగతులు నిర్వహిస్తోంది. ఈ పద్య రచనా శిక్షణా తరగతులకు తెలుగువారి నుంచి చక్కటి స్పందన లభిస్తోంది. చాలామంది ఆన్‌లైన్‌లో ఈ శిక్షణ తరగతులకు హాజరై తాము సొంతంగా సరళ పద్యాలను ఎలా రచించాలో నేర్చుకుంటున్నారు. దీంతో పాటు పద్య గానం ఎలా ఉండాలి? రాగయుక్తంగా ఎలా ఆలపించాలనే అంశాలనూ  రామలింగ స్వామి నేర్పిస్తున్నారు. ఇంత చక్కటి కార్యక్రమం చేపట్టిన నాట్స్ పట్ల అమెరికాలో తెలుగు భాష ప్రేమికులు హర్షం వ్యక్తంచేస్తున్నారు. తెలుగు భాషా ప్రేమికులే ఈ ఆన్‌లైన్ శిక్షణ కార్యక్రమంలో ఎక్కువగా పాల్గొంటున్నారు. నాట్స్ గతంలో పద్య పోటీలు నిర్వహించిందని.. తెలుగు భాష అభివృద్ధికి తమ వంతు కృషి ఎప్పుడూ చేస్తూనే ఉంటుందని ఆ సంఘం ఛైర్ విమెన్ అరుణ గంటి అన్నారు. సాహిత్యం భావితరాలకు అందించేందుకు నాట్స్ మరిన్ని కార్యక్రమాలు చేపడుతుందని నాట్స్ అధ్యక్షుడు బాపు చౌదరి(బాపు) నూతి పేర్కొన్నారు.

ఘనంగా సౌదీ అరేబియా తెలుగు సమాఖ్య ప్రథమ వార్షికోత్సవం



దమ్మామ్‌: సౌదీ అరేబియా తెలుగు సమాఖ్య ప్రథమ వార్షికోత్సవాన్ని సౌదీ అరేబియాలోని దమ్మామ్‌లో ఘనంగా నిర్వహించారు. తెలుగువారి ఐక్యత, తెలుగు సంస్కృతి, సంప్రదాయాలను కాపాడాలని, తెలుగువారు కష్టాల్లో ఉంటే వారికి అండగా ఉండాలనే సంకల్పంతో సౌదీ అరేబియా తెలుగు సమాఖ్య ఏర్పాటైంది. సెప్టెంబర్ 23న ప్రథమ వార్షికోత్సవం నిర్వహించారు.  సౌదీ అరేబియాలో గత ౩౦ ఏళ్లుగా సామాజిక సేవలందిస్తున్న జహీర్ బేగ్ కార్యక్రమానికి ముఖ్య అతిథిగా హాజరై జ్యోతి వెలిగించారు. ఖురాన్ పఠనం, మహిళా బృందం ఆలపించిన తెలుగుతల్లి పాటతో వార్షికోత్సవాన్ని ప్రారంభించారు.



సౌదీ అరేబియా తెలుగు సమాఖ్య అధ్యక్షుడు నాగశేఖర్ మాట్లాడుతూ.. తమ సంస్థ లక్ష్యాలు, విలువలు, అందించిన సేవలను సభ్యులకు వివరించారు. ఆంధ్రప్రదేశ్ ప్రభుత్వ అనుబంధ సంస్థ అయిన ఏపీఎన్‌ఆర్‌టీఎస్‌ సంస్థ ఉద్యోగుల ద్వారా ప్రవాసాంధ్రుల బీమా శిక్షణ విభాగాన్ని నిర్వహిస్తున్నట్లు చెప్పారు. సమాఖ్య కార్యవర్గ సభ్యులు పారేపల్లి ఎన్ వీబీ కిషోర్, వరప్రసాద్ సమన్వయకర్తలుగా వ్యవహరించారు. ఏపీఎన్‌ఆర్‌టీఎస్‌ ఛైర్మన్ మేడపాటి వెంకట్ మాట్లాడుతూ.. బీమా, ఇతర సేవా కార్యక్రమాలను వివరించారు. వార్షికోత్సవం సందర్భంగా నిర్వహించిన సాంస్కృతిక కార్యక్రమాలు (పాటలు, నృత్యాలు, నాటికలు) ప్రేక్షకులను అలరించాయి. ముఖ్యంగా చిన్నారుల ప్రదర్శనలు ప్రేక్షకులను ఆకట్టుకున్నాయి.  కార్యక్రమాల్లో పాల్గొన్న చిన్నారులకు సమాఖ్య సభ్యులు ప్రశంసా పత్రాలు, ట్రోఫీలు అందించారు.



వార్షికోత్సవ నిర్వహణకు సహకరించిన కార్యవర్గ సభ్యులకు, ముఖ్య అతిథులకు సమాఖ్య సంయుక్త కార్యదర్శి కోనేరు ఉమామహేశ్వరరావు కృతజ్ఞతలు తెలిపారు. సమాఖ్య ఆహ్వానాన్ని మన్నించి కార్యక్రమానికి హాజరై విజయవంతం చేసిన అందరికీ ధన్యవాదాలు తెలిపారు. భవిష్యత్తులో తమ సంస్థ మరెన్నో వినోద, సేవా కార్యక్రమాలతో ఇక్కడి తెలుగు వారందరికీ అండగా ఉంటుందని కోనేరు ఉమామహేశ్వరరావు వెల్లడించారు.





వాషింగ్టన్ డీసీలో వైభవంగా సంక్రాంతి వేడుకలు, ఘంటసాల శత జయంతి ఉత్సవాలు



వాషింగ్టన్‌: అమర గాయకుడు ఘంటసాల కారణజన్ముడు అని ప్రముఖ సినీ దర్శకుడు తమ్మారెడ్డి భరద్వాజ అన్నారు. వాషింగ్టన్ డీసీలో జీడబ్ల్యూటీసీఎస్ అధ్యక్షులు కృష్ణ లాం ఆధ్యర్యంలో సంక్రాంతి వేడుకలు, ఘంటసాల శత జయంతి ఉత్సవాలను ఘనంగా నిర్వహించారు. ముందుగా జ్యోతి ప్రజ్వలన చేసి కార్యక్రమాన్ని ప్రారంభించారు. అనంతరం ఘంటసాల చిత్రపటానికి పూలమాల వేసి నివాళులు అర్పించారు. ఇటీవల మరణించిన ప్రముఖ సినీనటి జమున, కళాతపస్వి కె.విశ్వనాథ్, నేపథ్య గాయని వాణి జయరాంలకు జీడబ్ల్యూటీసీఎస్‌ సభ్యులు సంతాపం తెలిపారు. వారి మృతి తెలుగుజాతికి, సినీ పరిశ్రమకు తీరని లోటన్నారు.



అనంతరం తమ్మారెడ్డి భరద్వాజ మాట్లాడుతూ ‘‘తెలుగు భాష, సంస్కృతీ సంప్రదాయాలను మేం మరిచిపోతున్నా, మీరు కొనసాగిస్తుండటం అభినందనీయం. ఘంటసాల శతజయంతి ఉత్సవాలు లాంటివి సినిమా వాళ్లుగా మేం చేయలేనందుకు సిగ్గుపడుతున్నాం. ఒక జాతి అస్తిత్వాన్ని, ప్రత్యేకతను చాటిచెప్పేది మాతృభాషేనని గుర్తుంచుకోవాలి. జీడబ్ల్యూటీసీఎస్ ఆధ్వర్యంలో నిర్వహిస్తున్న సంక్రాంతి వేడుకలు ప్రతి ఒక్కరిలో ఆనందాన్ని నింపాయి. ఇంత బాగా నిర్వహించిన సంస్థ అధ్యక్షులు కృష్ణ లాంకు అభినందనలు’’ అని ప్రశంసించారు. ఈ సందర్భంగా కృష్ణ లాం మాట్లాడుతూ.. ‘‘అందరికీ సంక్రాంతి శుభాకాంక్షలు. తెలుగు సంగీత సామ్రాజ్యానికి రారాజు ఘంటసాల. ఆయన ఆలపించిన భగవద్గీత నభూతో నభవిష్యత్. అలాంటి మహనీయుని శతజయంతి ఉత్సవాలు జరుపుకొనే అవకాశం రావడం మన అదృష్టం. ఐదు దశాబ్దాల సుదీర్ఘ ప్రయాణంలో జీడబ్ల్యూటీసీఎస్ ఆధ్వర్యంలో అనేక సేవా, సాంస్కృతిక, క్రీడా కార్యక్రమాలను నిర్వహించుకున్నాం. ఎక్కడో పుట్టి, ఎక్కడో పెరిగి ఇక్కడ అందరం కలుసుకుని ఈ పండుగను నిర్వహించుకోవడం చాలా సంతోషంగా ఉంది’’ అన్నారు. 
భారత రాయబార కార్యాలయ ఉన్నతాధికారి రవి కోట మాట్లాడుతూ.. సంక్రాంతి అంటే తెలుగు సంస్కృతిని, పల్లె క్రాంతిని దర్శించుకోవడమని.. మన తెలుగువారి పండుగైన సంక్రాంతి ప్రజలకు ఎన్నో అనుభూతులను మిగులుస్తుందన్నారు.



ఏ జాతైతే తన మాతృభాషను, సంస్కృతి సంప్రదాయాలను మర్చిపోతుందో ఆ జాతి అంతరించిపోతుందని మన్నవ సుబ్బారావు అన్నారు. డాక్టర్ ముల్పూరి వెంకట్రావు మాట్లాడుతూ.. సంక్రాంతి అంటే ప్రతి ఒక్కరికి ఇష్టమైన పండుగని.. ఈ పర్వదిన విశిష్టతను భావితరాలకు అందజేయాల్సిన బాధ్యత ప్రతిఒక్కరిపైనా ఉందని గుర్తు చేశారు. అనంతరం తానా బోర్డు మాజీ అధ్యక్షులు నరేన్ కొడాలి, అనిల్ ఉప్పలపాటి తదితరులు ప్రసంగించారు. తానా పూర్వాధ్యక్షులు సతీష్ వేమన ఫోన్ ద్వారా అందరికీ సంక్రాంతి శుభాకాంక్షలు తెలిపారు.
సంక్రాంతికి మరింత వన్నె తెచ్చేలా చేసిన అలంకరణలు ఆకట్టుకున్నాయి. రంగవల్లులు, ముగ్గుల పోటీలు, పెళ్లిభోజనాలను తలపించేలా తాంబూలంతో కూడిన సహపంక్తి భోజనాలు ఏర్పాటు చేశారు. 



కార్యక్రమంలో సంస్థ పూర్వాధ్యక్షులు సత్యనారాయణ మన్నె, రవి గవిరినేని, సాయిసుధ పాలడుగు, కిషోర్ తంగేటి, జీడబ్ల్యూటీసీఎస్ కార్యవర్గ సభ్యులు సుశాంత్ మన్నె, విజయ్ అట్లూరి, సుష్మ అమృతలూరి, కార్తీక్ కోమటి, రవి అడుసుమిల్లి, శ్రీవిద్య సోమ, భాను మాగులూరి, యాష్ బొద్దులూరి, చంద్ర మలావతు, రాజేష్ కాసరనేని, ఉమాకాంత్ రఘుపతి, ఫణి తాళ్లూరి, శ్రీనివాస్ గంగ, ప్రవీణ్ కొండక, రమాకాంత్ కోయ, రామ్ చౌదరి ఉప్పుటూరి, విజయ్ గుడిసేవ, సాయి బొల్లినేని తదితరులు పాల్గొన్నారు.

షికాగోలో ఘనంగా భారత స్వాతంత్ర్య వేడుకలు



ఇంటర్నెట్‌డెస్క్‌: భారత స్వాతంత్ర్య దినోత్సవాన్ని అమెరికాలోని షికాగోలో ఘనంగా నిర్వహించారు. స్థానిక ఇండియన్‌ కమ్యూనిటీ ఔట్‌ రీచ్‌ (ఐసీవో) ఆధ్వర్యంలో నిర్వహించిన ఈ కార్యక్రమంలో వివిధ భారతీయ సంఘాలు, ప్రముఖ తెలుగు సంఘాలు తానా, షికాగో ఆంధ్ర అసోసియేషన్‌ పాల్గొన్నాయి. భారతీయ సంఘాలకు ఇల్లినాయిస్‌ స్టేట్‌ రాజకీయ పార్టీలకు చెందిన నేతలు మద్దతుగా నిలిచారు. వేడుకలను ఉద్దేశించి షికాగో ఇండియన్‌ కాన్సుల్‌ జనరల్‌ అమిత్‌కుమార్‌, ఐసీవో సీఈవో కృష్ణ బన్సాల్‌ మాట్లాడారు. బాలీవుడ్‌ సింగర్‌ గురు రంధావా లైవ్‌ కాన్సర్ట్‌కు భారీగా ప్రజలు హాజరయ్యారు. ఈ సందర్భంగా నిర్వహించిన పరేడ్‌లో ఎన్నారైలు ఉత్సాహంగా పాల్గొన్నారు.



ఈ కార్యక్రమంలో షికాగోకు చెందిన తానా నాయకుడు హేమ కానూరు, మిడ్‌ వెస్ట్‌ రీజినల్‌ ప్రెసిడెంట్‌ హను చెరుకూరి, తానా ప్రతినిధులు రవి కాకర, కృష్ణ మోహన్‌, చిరంజీవి గళ్ల తదితరులు పాల్గొన్నారు. తెలుగువారి ఖ్యాతిని, స్వాతంత్ర్యం సాధించడంలో తెలుగు వాళ్లు చేసిన కృషిని గుర్తుచేసుకున్నారు.





Sankranti: ఘనంగా కెనడా తెలంగాణ అసోసియేషన్ తీన్మార్‌ సంక్రాంతి సంబరాలు



టోరంటో: తెలంగాణ కెనడా అసోసియేషన్ ఆధ్వర్యంలో తీన్మార్ సంక్రాంతి వేడుకలు ఘనంగా జరిగాయి. డాంటే అలిగేరి అకాడమీ, కిప్లింగ్‌లో నిర్వహించిన సంక్రాంతి సంబరాలకు 1500మందికి పైగా తెలంగాణ వాసులు హాజరై సందడి చేశారు. టీసీఏ స్పాన్సర్స్‌ దివ్య దొంతి, కస్తూరి ఛటర్జీ,  మనస్విని వెలపాటి,  శ్వేతా పుల్లూరి, శ్రేయ ఆకుల జ్యోతిప్రజ్వలన చేసి తీన్మార్‌ సంక్రాంతి-2023 సంబరాలను ప్రారంభించారు. ఈ సంబరాలను తెలంగాణ కెనడా అసోసియేషన్ ఎగ్జిక్యూటివ్ కమిటీ ఆధ్వర్యంలో బోర్డు అఫ్ ట్రస్టీ, వ్యవస్థాపక సభ్యుల సహకారంతో విజయవంతంగా నిర్వహించినట్టు నిర్వాహకులు ఓ ప్రకటనలో తెలిపారు.



సంక్రాంతి సంబరాల్లో భాగంగా నిర్వహించిన పలు కార్యక్రమాల్లో చిన్నా, పెద్దా పాల్గొని సందడి చేశారు. భోగి పళ్ళు, పిల్లల సాంప్రదాయ వేడుకలు, విచిత్ర వేషాధారణ, డ్రాయింగ్, పతంగుల తయారీ, క్విజ్, ముగ్గుల పోటీలు నిర్వహించారు. మహిళా కమిటీ సభ్యులు రాధికా బెజ్జంకి, ప్రసన్న మేకల, మాధురి చటరాజు ఈ కార్యక్రమాన్ని నిర్వహించారు. ఈ సందర్భంగా తెలంగాణ కెనడా అసోసియేషన్  2023 టోరంటో తెలుగు క్యాలెండర్‌ను ఆవిష్కరించారు. ఈ కార్యక్రమంలో తెలంగాణ కెనడా అసోసియేషన్ అధ్యక్షులు శ్రీనివాస్ మన్నెం మాట్లాడుతూ.. తెలంగాణ పండుగలు, సంస్కృతీ సంప్రదాయాలను భావితరాలకు తెలియజేసి ముందుకు తీసుకెళ్లేందుకు ఇలాంటి కార్యక్రమాలు ఎంతో దోహదం చేస్తాయన్నారు. ఏ దేశమేగినా ఎందు కాలిడినా  ఎవ్వరేమనినా పొగడరా నీతల్లి భూమి భారతిని.. నిలుపరా నీ జాతి నిండు గౌరవం అనే గీతం స్ఫూర్తితో తెలంగాణ కెనడా అసోసియేషన్ టొరంటో కృషి చేస్తోందన్నారు. తీన్మార్ సంక్రాంతి ఉత్సవాలను సాంస్కృతిక కార్యదర్శి దీపా గజవాడ సహకారంతో కుమారి ప్రహళిక మ్యాకల, రాహుల్ బాలనేని ఐదు గంటల పాటు యాంకరింగ్ చేసి ప్రేక్షకుల్ని అలరించారు. ఈ ఉత్సవానికి వివిధ విభాగాల్లో పోటీలకు, సాంస్కృతిక కార్యక్రమాలకు అనూహ్య స్పందన లభించింది. సంక్రాంతి సందర్భంగా ప్రత్యేకంగా చేసిన స్కిట్, పలు నృత్య ప్రదర్శనలు, విచిత్ర వేషాధారణ ప్రేక్షకుల్ని అలరింపజేశాయి. పోటీల్లో గెలిచిన అందరికీ బహుమతులు ప్రదానం చేశారు. ఈ కార్యక్రమానికి విచ్చేసిన అందరికీ రుచికరమైన విందు భోజనం ఏర్పాటు చేశారు. ఈ కార్యక్రమం చివరిలో మహిళలకు పసుపు, కుంకుమ, తెలంగాణ ఫలహారాలతో కూడిన వాయనాలను అందజేసి తెలంగాణ కెనడా అసోసియేషన్ తన ప్రత్యేకతను చాటుకుంది.



ఈ కార్యక్రమంలో తెలంగాణ కెనడా అసోసియేషన్‌ ఎగ్జిక్యూటివ్ కమిటీ అధ్యక్షుడు శ్రీనివాస్ మన్నెం, ఉపాధ్యక్షుడు మనోజ్ రెడ్డి, కార్యదర్శి శంతన్ నారెళ్ళపల్లి, సంయుక్త కార్యదర్శి రాజేష్ అర్ర, సాంస్కృతిక కార్యదర్శి దీపా గజవాడ, సంయుక్త సాంస్కృతిక కార్యదర్శి ప్రహళిక మ్యాకల, కోశాధికారి వేణుగోపాల్ ఐల, సంయుక్త కోశాధికారి రాహుల్ బాలనేని; డైరెక్టర్లు నాగేశ్వరరావు దలువాయి, ప్రవీణ్ కుమార్ శ్యామల, ప్రణీత్ పాలడుగు, శంకర్ భరద్వాజ పోపూరి, యూత్ డైరెక్టర్ ధాత్రి అంబటి, బోర్డ్ ఆఫ్ ట్రస్ట్ ఛైర్మన్ నవీన్ ఆకుల; బోర్డ్ ఆఫ్ ట్రస్ట్ సభ్యులు మురళి సిరినేని, ప్రసన్న మేకల,  మురళీధర్ కందివనం, మాధురి చాతరాజు, వ్యవస్థాపక కమిటీ ఛైర్మన్ అతిక్ పాషా; వ్యవస్థాపక సభ్యులు దేవేందర్ రెడ్డి గుజ్జుల, కోటేశ్వర రావు చిత్తలూరి, కలీముద్దీన్ మొహమ్మద్, ప్రకాష్ చిట్యాల, అఖిలేష్ బెజ్జంకి, ప్రభాకర్ కంబాలపల్లి, శ్రీనివాస తిరునగరి, హరి రాహుల్, సంతోష్ గజవాడ, విజయ్ కుమార్ తిరుమలపురం, పలువురు సంస్థ శ్రేయోభిలాషులు పాల్గొన్నారు. 



న్యూజెర్సీలోని బంగారుషాపులో చోరీ.. భారతీయ దుకాణాలు ఉండే ప్రాంతంలో ఘటన



న్యూజెర్సీ: అమెరికాలోని న్యూజెర్సీలో సినీఫక్కీలో ఓ చోరీ జరిగింది. ఓ బంగారు నగల దుకాణంలోకి ప్రవేశించిన దుండగులు సొత్తును ఎత్తుకెళ్లారు. న్యూజెర్సీలో భారతీయ దుకాణాలు ఎక్కువగా ఉండే ఓఎంజీ రోడ్‌లో ఉన్న ఓ దుకాణంలోకి ఎనిమిది మంది దుండగులు ప్రవేశించారు. అక్కడ ఉన్న వారిని తుపాకులు, కత్తులతో బెదిరించి చోరీకి పాల్పడ్డారు. సమాచారం అందుకున్న పోలీసులు ఘటనాస్థలానికి చేరుకొని పరిశీలించారు. నిందితులను పట్టుకునేందుకు వేట కొనసాగుతోంది.

ఆస్టిన్‌లో వైభవంగా సీతారాముల కల్యాణోత్సవం



ఆస్టిన్‌: టెక్సాస్‌లోని  ఆస్టిన్‌ నగరంలో శ్రీ షిరిడీ సాయిబాబా దేవస్థానం, శ్రీ వేంకటేశ్వర దేవస్థానం ఆధ్వర్యంలో శ్రీరామనవమి వేడుకలు వైభవంగా జరిగాయి. దాదాపు 6వేల మందికి పైగా భక్తులు రాములోరి కల్యాణోత్సవాన్ని తిలకించారు. వివిధ కార్యక్రమాల్లో భాగంగా నిర్వాహకులు సాయిబాబాకు పసుపు, చందన ఉత్సవం, సీతారాముల వారికి మెహందీ సంగీత్‌ వేడుకలను ఎంతో భక్తిశ్రద్ధలతో నిర్వహించారు. కోదండరామస్వామి కల్యాణం అనంతరం వేద పండితులు భక్తులందరికీ తీర్థ ప్రసాదాలు అందజేశారు. ఈ వేడుకలో ప్రవాస భారతీయులు సంప్రదాయ వస్త్రధారణలో మెరిశారు. కల్యాణోత్సవానికి తరలివచ్చిన ప్రతి భక్తుడికి అరటి ఆకుల్లో భోజనాలు ఏర్పాటు చేశారు. ఈ కార్యక్రమానికి సహకరించిన ప్రతి ఒక్క దాతకూ ఆలయ కమిటీ ప్రతినిధులు రవి బుర్జుల, మల్లిక్ , కల్పన, కేదార్, బాలాజీ అత్యం కృతజ్ఞతలు తెలిపారు. ఇంత పెద్ద ఎత్తున కార్యక్రమం నిర్వహించడానికి సహకరించిన వాలంటీర్లకు ఆలయ కమిటీ ప్రత్యేక ధన్యవాదాలు తెలిపింది.









ముప్పు దేశాల ప్రయాణికులపై అప్రమత్తం

వారికి ఆర్టీపీసీఆర్‌ తప్పనిసరి
అన్ని నిబంధనలు పూర్తయ్యాకే బయటికి పంపుతున్నాం
శంషాబాద్‌లో ఒకేసారి 4 వేల నమూనాలు పరీక్షించే వీలుంది
‘ఈనాడు’తో కేంద్ర ఆరోగ్య, కుటుంబ సంక్షేమ శాఖ రీజనల్‌ డైరెక్టర్‌ అనూరాధ
ఈనాడు - హైదరాబాద్‌



విదేశాల నుంచి వచ్చే ప్రయాణికుల విషయంలో అత్యంత అప్రమత్తంగా వ్యవహరిస్తున్నామని, విమానాశ్రయంలో దిగిన వెంటనే ఆరోగ్య పరీక్షలు నిర్వహిస్తున్నామని కేంద్ర ఆరోగ్య, కుటుంబ సంక్షేమశాఖ రీజనల్‌ డైరెక్టర్‌, ఎయిర్‌పోర్టు హెల్త్‌ ఆర్గనైజేషన్‌ ముఖ్య అధికారి మేడోజు అనూరాధ తెలిపారు. ముప్పు ఉన్న(రిస్క్‌) దేశాల నుంచి వచ్చే ప్రయాణికులకు ఆర్టీపీసీఆర్‌ పరీక్షలు నిర్వహించి నెగిటివ్‌ వస్తేనే బయటకు వెళ్లేందుకు అనుమతిస్తున్నామన్నారు. హైదరాబాద్‌ సహా విజయవాడ, విశాఖపట్నం, తిరుపతి విమానాశ్రయాల బాధ్యతలను పర్యవేక్షిస్తున్న అనూరాధ విదేశాల నుంచి వచ్చే ప్రయాణికుల పరంగా తీసుకుంటున్న జాగ్రత్తలు, నిర్ధారణ పరీక్షల తీరు, పాజిటివ్‌గా నిర్ధారణయితే తీసుకుంటున్న చర్యలను ‘ఈనాడు’ ముఖాముఖిలో వివరించారు.

ఒమిక్రాన్‌ భయాల నేపథ్యంలో విదేశీ ప్రయాణికుల విషయంలో ఎలాంటి నిబంధనలు పాటిస్తున్నారు ?

విదేశాల నుంచి వచ్చే వారు, ప్రయాణానికి ముందు ఎయిర్‌సువిధ పోర్టల్‌ వివరాలు నమోదు చేసుకోవాలి. గత 14 రోజులలో ఏయే దేశాలు సందర్శించారో తెలపాలి. విమానం దిగిన తర్వాత థర్మల్‌ స్క్రీనింగ్‌ చేస్తున్నాం. శరీర ఉష్ణోగ్రతలు సాధారణంగా ఉంటే..స్వీయ ధ్రువీకరణ పత్రం, ఆర్టీపీసీఆర్‌ నివేదిక, టీకాలు వేసుకున్నారనే ఆధారాలను పరిశీలించి పంపుతున్నాం. 12 రిస్క్‌ దేశాల నుంచి వచ్చిన ప్రయాణికులను మాత్రం ఆర్టీపీసీఆర్‌ చేసి, ఫలితాలు వచ్చాకే బయటికి వెళ్లేందుకు అనుమతిస్తున్నాం. పాజిటివ్‌గా తేలితే నేరుగా ఐసోలేషన్‌కు పంపుతున్నాం. వారి నుంచి రక్త నమూనాలు తీసుకుని జీనోమ్‌ స్వీక్వెన్సింగ్‌కు పంపిస్తున్నాం.

పాజిటివ్‌గా నిర్ధారణయిన పక్షంలో..వారితో వచ్చిన వారి విషయంలో ఎలాంటి వైఖరి అనుసరిస్తున్నారు ?

పాజిటివ్‌ వచ్చిన ప్రయాణికుడి పక్కన, వెనుక, ముందు మొత్తంగా మూడు వరుసలలో కూర్చున్నవారిని ప్రైమరీ కాంటాక్టులుగా పరిగణిస్తున్నాం. వారంతా వారం రోజులపాటు హోం క్వారంటైన్‌లో ఉండాల్సిందిగా సూచిస్తున్నాం. వారి వివరాలను జిల్లా సర్వేలెన్స్‌ అధికారులకు అందజేస్తున్నాం. ఎనిమిదో రోజు వైద్యారోగ్య శాఖాధికారులు మరోసారి ఆర్టీపీసీఆర్‌ చేస్తారు. అందులో పాజిటివ్‌ వస్తే ఐసోలేషన్‌కు పంపిస్తారు. లేకపోతే మరో ఏడు రోజులు హోం క్వారంటైన్‌లో ఉండాల్సిందిగా సూచిస్తున్నాం.

హైదరాబాద్‌ విమానాశ్రయంలో రోజుకు సగటున ఎంతమందిని పరీక్షిస్తున్నారు.. ?

ఈ నెల 3వ తేదీ ఉదయం నుంచి 4వ తేదీ ఉదయం వరకు రిస్క్‌ లేని దేశాల నుంచి 19 విమానాలలో 3,077 మంది వచ్చారు. రిస్క్‌ దేశాల నుంచి రెండు విమానాలలో 400 మంది వచ్చారు. వీరికి ఆర్టీపీసీఆర్‌ చేస్తే 8 మందికి పాజిటివ్‌ వచ్చింది. ఎయిర్‌పోర్టులో 4 వేల నమూనాలను ఒకేసారి విశ్లేషించే సామర్థ్యంతో ప్రయోగశాల ఉంది. ప్రతి ప్రయాణికుడికి పరీక్ష చేసేందుకు 15 నిమిషాలు తీసుకుంటున్నాం. 400 మంది కూర్చొనేలా లాంజ్‌ సౌకర్యం ఉంది.

ప్రయాణానికి ముందు నెగెటివ్‌గా ఉన్నప్పటికీ, ఎయిర్‌పోర్టులో దిగాక ఎక్కువ మందికి పాజిటివ్‌గా నిర్ధారణవుతోంది. దీనికి కారణాలేమిటి ?

ప్రయాణానికి 72 గంటల ముందు ఇస్తున్న నివేదిక అది. దానికితోడు ప్రయాణం సమయాన్నీ పరిగణనలోకి తీసుకోవాలి. కొందరు వేరొక దేశం మీదుగా కనెక్టింగ్‌ విమానాలలో వస్తుంటారు. ఇలా కొందరి ప్రయాణ సమయం నాలుగు నుంచి ఆరు రోజులకుపైగా పడుతోంది. అందుకే ఆర్టీపీసీఆర్‌ తప్పనిసరి చేశాం.

ఆర్టీపీసీఆర్‌ ఫలితాలు వచ్చేందుకు ఎక్కువ సమయం పడుతోందని, అధిక ఛార్జీలు తీసుకుంటున్నారనే విమర్శలపై ఏమంటారు ?

ఇక్కడ రెండు రకాల నిర్ధారణ పరీక్షలు అందుబాటులో ఉన్నాయి. ర్యాపిడ్‌ పీసీఆర్‌ పరీక్ష  చేయించుకుంటే గంట లేదా రెండు గంటల్లోనే ఫలితాలు వస్తాయి. ఆర్టీపీసీఆర్‌ చేయించుకుంటే నాలుగు గంటలు పడుతుంది. ఏది కావాలో ప్రయాణికులే ఎంచుకోవచ్చు. ధరలను ప్రైవేటు ల్యాబ్‌ నిర్ణయిస్తోంది. నాకు తెలిసినంత వరకు పరీక్షకు రూ.999 తీసుకుంటున్నారు. లాంజ్‌ సౌకర్యం, ఆహారం, ఇతర సౌకర్యాలు కల్పించినందుకు అదనపు ఛార్జీలు తీసుకుని ఉండవచ్చు. 

బే ఏరియాలో ఘ‌నంగా ఎన్టీఆర్ శతజ‌యంతి వేడుక‌లు



ఇంటర్నెట్‌ డెస్క్‌: తెలుగుదేశం పార్టీ వ్యవస్థాపకుడు, దివంగత మాజీ సీఎం ఎన్టీఆర్‌ శత జయంతి ఉత్సవాలను అమెరికాలోని బే ఏరియాలో ఘనంగా నిర్వహించారు. ఈ సందర్భంగా పలువురు ఎన్నారైలు ఎన్టీఆర్‌ సినీ, రాజకీయ జీవితానికి సంబంధించిన పలు విషయాలను గుర్తు చేసుకున్నారు.  ఈ కార్యక్రమానికి భ‌క్తభ‌ల్లా వ్యాఖ్యాతగా వ్యవహరించారు. తన ట్రేడ్ మార్క్ పంచులతో ఎన్టీఆర్‌పై తనకున్న అభిమానాన్ని చాటుకున్నారు. ర‌జ‌నీకాంత్ కాక‌ర్ల‌ తనదైన శైలిలో ప్రసంగించారు. ప్రకాశం జిల్లాకు చెందిన వెంక‌ట్ అడుసుమిల్లి తన స్వగ్రామం ఒంగోలులో తెదేపా మహానాడును నిర్వహించడం పట్ల సంతోషం వ్యక్తం చేశారు. ఎన్టీఆర్‌ జీవితంలోని మేలి మలుపులు, సాధించిన విజయాలను విజ‌య‌కృష్ణ గుమ్మ‌డి, కృష్ణా గొంపా త‌దిత‌రులు వివ‌రించారు. ఈ కార్య‌క్ర‌మంలో శ్రీకాంత్ దొడ్డ‌ప‌నేని, భ‌క్త భ‌ల్లా, ర‌జ‌నీకాంత్ కాక‌ర్ల‌, క‌ళ్యాణ్ వీర‌ప‌నేని, గాంధి పాపినేని, భరత్ ముప్పిరాళ్ల, భాస్క‌ర్ మొల‌క‌ల‌ప‌ల్లి, భాస్క‌ర్ వ‌ల్ల‌భ‌నేని, అజ‌య్, ల‌క్ష్మ‌ణ్ ప‌రుచూరి, స‌తీష్ బోళ్ల, సందీప్ ఇంటూరి, లియోన్ బోయపాటి, సుధీర్ ఉన్నం, శ్రీనివాస్ తడపనేని, శ్రీధర్ రావుల, క‌ళ్యాణ్, తిరుపతి రావు, సాయి యనమదల, రవి ఆలపాటి, వర్మ, భరణి, సత్య త‌దిత‌రులు పాల్గొన్నారు. 

Covid: 4 వారాల్లో అమెరికాలో పెరగనున్న కొవిడ్‌ తీవ్రత



వాషింగ్టన్‌: డెల్టా వేరియంట్‌ కారణంగా అమెరికాలో వచ్చే నాలుగు వారాల్లో మహమ్మారి తీవ్రత భారీగా పెరిగే ముప్పుందని ‘సెంటర్స్‌ ఫర్‌ డిసీజ్‌ కంట్రోల్‌ అండ్‌ ప్రివెన్షన్‌ (సీడీసీ)’ హెచ్చరించింది. కొవిడ్‌ కారణంగా ఆస్పత్రి పాలయ్యేవారి సంఖ్య వచ్చే నెల 6న 9,600 నుంచి 33,300 మధ్య ఉండొచ్చని జోస్యం చెప్పింది. ఈ నెల 29 నుంచి వచ్చే నెల 4 మధ్య దేశవ్యాప్తంగా మహమ్మారి దెబ్బకు ప్రాణాలు కోల్పోయేవారి సంఖ్య 3,300 నుంచి 12,600 వరకు ఉంటుందని అంచనా వేసింది. 

జన్మభూమి సేవకు పునరంకితమవుతాం.. తెదేపా ఆవిర్భావ వేడుకల్లో ప్రవాసులు

వైకాపా అరాచకాలను ఎండగడతాం.. తెదేపాను అధికారంలోకి తెస్తాం

ప్రపంచవ్యాప్తంగా 40 దేశాల్లోని 200 నగరాల్లో ఘనంగా తెదేపా 40 వసంతాల వేడుకలు

జెండాలు చేతపట్టి జై తెలుగుదేశం అంటూ నినదించిన కార్యకర్తలు

పసుపు జెండాలతో వివిధ దేశాల్లో వాహనాల ర్యాలీలు



అమరావతి: తెలుగుదేశం పార్టీ 40వ ఆవిర్భావ వేడుకలు ప్రపంచవ్యాప్తంగా వివిధ దేశాల్లో ఘనంగా జరిగాయి. పలు ప్రాంతాల్లో తెదేపా కార్యకర్తలు, అభిమానులు జెండాలు చేతపట్టి ‘కదలిరండి తెలుగుదేశ కార్యకర్తలారా’ అనే పాటలతో సందడి చేశారు. ‘జై తెలుగుదేశం.....జై జై తెలుగుదేశం’ అంటూ నినాదాలు చేశారు. అధిక సంఖ్యలో అభిమానులు కార్లతో ప్రదర్శనలు నిర్వహించారు. ఈ కార్యక్రమాలలో అధిక సంఖ్యలో పార్టీ అభిమానులు కుటుంబాలతో సహా హాజరయ్యారు. అధిక సంఖ్యలో మహిళలు, చిన్నారులూ వేడుకల్లో పాల్గొన్నారు.



తెదేపాను అధికారంలోకి తెస్తాం..

రాష్ట్రంలో తెలుగుదేశం ప్రభుత్వాన్ని అధికారంలోకి తెచ్చేందుకు సమష్టిగా పనిచేస్తామని వివిధ దేశాల్లోని తెలుగుదేశం నేతలు, కార్యకర్తలు పేర్కొన్నారు. వైకాపా ప్రభుత్వ దుర్మార్గపు పాలనలో ప్రజాజీవితం దుర్భరంగా మారిందని ధ్వజమెత్తారు. రాష్ట్రాన్ని అప్పుల ఊబిలోకి నెడుతోందని.. వీటన్నింటినీ ప్రసార మాధ్యమాల ద్వారా ప్రజల్లోకి తీసుకెళ్తామని పేర్కొన్నారు. ఆంధ్రప్రదేశ్‌ను అభివృద్ధి పథంలో నడిపించేందుకు తెలుగుదేశం పార్టీని అధికారంలోకి తేవాల్సిన అవసరం ఉందని, అప్పటి వరకు విశ్రమించబోమని ప్రతిజ్ఞ చేశారు.



న్యూజెర్సీ సహా 40 నగరాల్లో తెదేపా ఆవిర్బావ వేడుకలు..

40 వసంతాల వేడుకలను అమెరికాలోని అట్లాంటా, ఆస్టిన్, బే ఏరియా, బోస్టన్, చికాగో, డల్లాస్, డెట్రాయిట్, హూస్టన్‌. న్యూజెర్సీ తదితర 40 నగరాల్లో వైభవంగా నిర్వహించారు. తెదేపా సీనియర్‌ నాయకులు కోమటి జయరాం ఆధ్వర్యంలో జరిగిన కార్యక్రమంలో అధిక సంఖ్యలో పార్టీ అభిమానులు హాజరయ్యారు. చికాగోలో బీద రవిచంద్ర, డల్లాస్‌లో కొమ్మారెడ్డి పట్టాభిరామ్, ముళ్లపూడి బాపిరాజు, న్యూజెర్సీలో మన్నవ మోహన్‌కృష్ణ, కలపటపు రామ్‌ప్రసాద్, షార్లెట్‌లో ఆరిమిల్లి రాధాకృష్ణ తదితరులు కార్యక్రమాల్లో పాల్గొన్నారు.



డెట్రాయిట్‌లో...

ఎన్టీఆర్‌ స్థాపించిన తెలుగుదేశం మాత్రమే నాలుగు దశాబ్దాలుగా తెలుగు రాష్ట్రాల అభివృద్ధిని ఆకాంక్షిస్తోందని అమెరికాలోని డెట్రాయిట్‌ తెదేపా కౌన్సిల్‌ సభ్యులు కొనియాడారు. ఎన్నారై తెలుగుదేశం అమెరికా విభాగం ఆధ్వర్యంలో డెట్రాయిట్‌లోని విందు రెస్టారెంట్‌లో సురేశ్‌ పుట్టగుంట, కిరణ్‌ దుగ్గిరాల, దంతేశ్వరరావు, మనోరమ గొంది, సీత కావూరి, ఉమామహేశ్వరరావు ఒమ్మి, జోగేశ్వరరావు పెద్దబోయిన తదితరుల ఆధ్వర్యంలో పార్టీ ఆవిర్భావ దినోత్సవ కార్యక్రమం నిర్వహించారు. ఈ సందర్భంగా ఎన్టీఆర్‌ విగ్రహానికి పూలమాల వేసి నివాళులు అర్పించారు. జ్యోతి ప్రజ్వలన అనంతరం ఆంధ్రప్రదేశ్‌లోని తెదేపా నేతలు జూమ్‌ ద్వారా వారితో మాట్లాడారు. ఎమ్మెల్యేలు గోరంట్ల బుచ్చయ్య చౌదరి, గద్దె రామ్మోహన్రావు, మాజీ ఎమ్మెల్యే శ్రావణ్‌కుమార్, తెదేపా అధికార ప్రతినిధి గొట్టిపాటి వెంకట రామకృష్ణ ప్రసాద్‌ తదితరులు ప్రసంగించారు.



యూకే, యూరప్‌లో...

యూకే, యూరోప్‌లోని 40 పైగా నగరాల్లో ఎన్నారై కౌన్సిల్‌ సభ్యుల ఆధ్వర్యంలో నిర్వహించిన వేడుకల్లో ఎన్టీఆర్‌ చిత్రపటానికి పూలమాలలు వేసి నివాళులు అర్పించారు. ఎన్నారై తెదేపా నాయకుడు వేణు మాధవ్‌ పోపూరి, యూరోప్‌ తెదేపా కౌన్సిలర్లు ప్రసన్న నాదెండ్ల, నరేశ్‌ మల్లినేని, చక్రి మొవ్వా, శ్రీకాంత్‌ యర్రం, మహేంద్ర తాళ్లూరి, నారాయణరెడ్డి, విక్రమ్‌ పరిటాల, శివరాం కూరపాటి, సురేశ్‌ కోరం, జయ్‌కుమార్‌ గుంటుపల్లి, భాస్కర్‌ అమ్మినేని, వెంకట్‌ కంతేటి, ప్రభాకర్‌ అమిర్నేని, గిరి దొమ్మేటి, శ్రీనివాస్‌ లగడపాటి, సుందర్‌రాజు మల్లవరపు, శ్రీకిరణ్‌ పరుచూరి, శ్రీనివాస్‌ పాలడుగు, భానూజి కుక్కాల, చందు నారా, శ్రీధర్‌ నారా, చందు జాస్తి, యశ్వంత్, రవితేజ లింగ, హర్ష చప్పిడి, మహేశ్వర్‌ కందుల, రూప్‌ తేజ, లీలా సాయి ఈదర, రవితేజ నల్లమోతు, నరేంద్ర ములకలపల్లి, సాయి కుర్రా, అభినయ్‌ కాపా, రవి కిరణ్‌ అర్వపల్లి, వేణు పంగులూరి, వంశీ నాగళ్ల తదితరులు పాల్గొన్నారు. హాట్‌ఫీల్డ్‌లో జరిగిన కార్యక్రమంలో తెదేపా ఆవిర్భావం నుంచి వివిధ వర్గాల సంక్షేమానికి చేసిన కృషిని శివరామ్‌ కూరపాటి వివరించారు.

ఐర్లాండ్‌లో....

ఐర్లాండ్‌లో మురళి రాపర్ల, జర్మనీలో తిట్టు మద్దిపట్ల, శివ, పారిస్‌లో మహేశ్‌ గొపునూరు, జెనాలో వపన్‌ జాగర్లమూడి, అనుదీప్‌ పచ్చాల, బెల్పాస్ట్‌లో దినేశ్‌ కుదరవల్లి, బ్రసెల్స్‌లో దినేశ్‌వర్మ, పోలాండ్‌లో చందు తదితరులు ఆధ్వర్యంలో  తెదేపా ఆవిర్భావ వేడుకలు నిర్వహించారు. ఈ సందర్భంగా జై తెలుగుదేశం, జై చంద్రబాబు అనే నినాదాలు చేశారు. 40 వసంతాల కేక్‌ కట్‌ చేసి పరస్పరం శుభాకాంక్షలు తెలిపారు.

గల్ఫ్‌లో ఘనంగా భాగవత పద్యాల పోటీలు



యూఏఈ: రవి కాంచిన పోతన భాగవత పద్యాల పోటీలు గల్ఫ్ దేశాలైన కువైట్, సౌది అరేబియా, యునైటెడ్ అరబ్ ఎమిరేట్స్, ఖతార్, బహ్రెయిన్‌, ఓమన్ దేశాల్లో ఘనంగా జరిగాయి. చిన్నారులకు ఐబాం వారి ఆధ్వర్యంలో గల్ఫ్ తెలుగు సంఘాల సమాఖ్య సంయుక్త నిర్వహణలో జులై 23, 24 తేదీల్లో వీటిని ఘనంగా నిర్వహించినట్లు నిర్వాకుడు కుదరవల్లి సుధాకరరావు తెలియజేశారు. నూట నలభై మంది పిల్లలకు పైగా పాల్గొన్న ఈ పొటీలలో న్యాయనిర్ణేతలుగా ప్రముఖ తెలుగు పండితులు వ్యవహరించారు.



పూర్తిగా వర్చువల్ పద్ధతిలో జరిగిన ఈ కార్యక్రమములో తెలుగు సంఘాల ఐక్య వేదిక కువైట్, తెలుగు కళా సమితి కువైట్, తెలుగు కళా సమితి బహ్రెయిన్‌, తెలుగు కళా సమితి ఓమన్, ఆంధ్ర కళా వేదిక ఖతార్, తెలుగు కళా సమితి ఖతార్, తెలుగు తరంగిణి యూఏఈ, సౌదీ తెలుగు అసోసియేషన్, యూఏఈ తెలుగు అసోసియేషన్ కలిసి పనిచేశాయి. విజేతల ప్రకటన కార్యక్రమానికి ముఖ్య అతిథిగా ప్రముఖ సినీ గేయ రచయిత భువనచంద్ర, వంశీ సంస్థల అధినేత వంశీ రామరాజు, ఐబాం గ్లోబల్ కో-ఆర్డినేటర్ రమేష్ పాల్గొని విజేతలను ప్రకటించారు. 



కుదరవల్లి సుధాకర రావు మాట్లాడుతూ.. ఇంతటి చక్కని కార్యక్రమానికి అవకాశం కల్పించిన ఐబాం సంస్థ అధ్యక్షులు మల్లిక్ పుచ్చాకి, న్యాయ నిర్ణేతలకు, ముఖ్య అతిథులు భువనచంద్ర, వంశీ రామ రాజు,  గల్ఫ్ దేశాలలోని తెలుగు సంఘాల అధ్యక్షులకు, వారి కార్యవర్గ సభ్యులకు, నిర్వాహకులకు, సాంకేతిక సహకారం అందించిన సుఖవాసి విక్రంకు, మిడిల్ ఈస్ట్  కోఆర్డినేటర్స్ లలిత, కల్యాణికి  ధన్యవాదాలు తెలియచేశారు.









‘ఉమెన్‌ ఎంపవర్‌మెంట్‌ అసోసియేషన్‌’ ఆధ్వర్యంలో ఘనంగా ‘మదర్స్‌ డే’



ఇంటర్నెట్‌డెస్క్‌: అమ్మ ఔన్నత్యాన్ని కొనియాడుతూ అంతర్జాతీయ మాతృదినోత్సవాన్ని అమెరికాలోని ‘ఉమెన్‌ ఎంపవర్‌మెంట్‌ తెలుగు అసోసియేషన్‌’ ఘనంగా నిర్వహించింది. అసోసియేషన్‌ వ్యవస్థాపక అధ్యక్షురాలు ఝాన్సీ రెడ్డి ఆధ్వర్యంలో మే 14న కాలిఫోర్నియాలోని యూనివర్సిటీ ఆఫ్‌ సిలికానాంధ్ర సెంటర్‌లో ఈ కార్యక్రమాన్ని ఏర్పాటుచేశారు. దీనికి ముఖ్యఅతిథిగా కాన్సుల్‌ జనరల్ ఆఫ్‌ ఇండియా, శాన్‌ఫ్రాన్సిస్కో డాక్టర్‌ నాగేంద్ర ప్రసాద్‌ హాజరయ్యారు. 




ఈ మదర్స్‌డే వేడుకల్లో తొలుత సాంస్కృతిక కార్యక్రమాలు నిర్వహించారు. అమ్మ గొప్పతనాన్ని, ప్రతి వ్యక్తి జీవితంలో అమ్మ పోషించే అద్వితీయమైన పాత్రను కళాకారులు పలు రూపాల్లో ప్రదర్శించారు. గురు సింధు సురేంద్ర నాట్యంతో అలరించగా.. తెలుగు సినీ గాయకులు సుమంగళి, వేణు శ్రీరంగం తమ గానంతో అలరించారు. తెలుగు చిత్రాల్లో అమ్మగొప్పతనాన్ని కళ్లకు కట్టే గీతాలను ఆలపించి అందర్నీ మంత్రముగ్ధులను చేశారు. కమ్యూనిటీ పెద్దలు పద్మావతి రఘురెడ్డి, డాక్టర్‌ హనిమి రెడ్డి, డాక్టర్‌ రమేశ్‌ జోప్రా, సిలికానాంధ్ర ఛైర్మన్‌ ఆనంద్‌ కూచిభొట్ల తదితరులు మాట్లాడుతూ అమ్మ గొప్పతనాన్ని వివరించారు. 

ఈ కార్యక్రమంలో శైలజా కల్లూరి (ప్రెసిడెంట్‌ ఎలెక్ట్‌), రత్నమాల వంకా (సాంస్కృతిక విభాగం), అనురాధ అలిశెట్టి (కార్యదర్శి), అభితేజ కొండా (సలహాదారు), హైమ అనుమాండల్‌ (కాలిఫోర్నియా ఆర్‌వీపీ), జ్యోతి పెంటపర్తి (కమ్యూనిటీ సర్వీసెస్‌) విశ్వ వేమిరెడ్డి (కోశాధికారి), పూజ లక్కాడి (శాకర్‌మెంటో ఆర్‌వీపీ) ప్రశాంతి కూచిభొట్ల (జాయింట్‌ సెక్రటరీ), సరోజ వివేక (సలహా మండలి) తదితరు పాల్గొన్నారు. కార్యక్రమాన్ని విజయవంతం చేసిన వారికి నిర్వాహకులు ధన్యవాదాలు తెలిపారు.



America: అమెరికాలోని సాయిదత్త పీఠం ఆధ్వర్యంలో శనీశ్వర విగ్రహ ప్రతిష్ఠాపన



ఎడిసన్‌: అమెరికా షిరిడీగా పేరున్న సాయిదత్త పీఠంలోని శ్రీ శివవిష్ణు ఆలయంలో జనవరి 16న శనీశ్వర విగ్రహ ప్రతిష్ఠాపన జరిగింది. ఈ ప్రతిష్ఠాపన వేడుకలో ప్రవాసులంతా అధిక సంఖ్యలో పాల్గొన్నారు. సాయిదత్త పీఠం వ్యవస్థాపక ఛైర్మన్ రఘుశర్మ శంకరమంచి ఆధ్వర్యంలో మూడు రోజుల పాటు వివిధ పూజా కార్యక్రమాలు నిర్వహించారు. 



అంతేకాకుండా.. స్వామియే శరణం అయ్యప్ప అనే శరణుఘోషతో ఆలయ పరిసరాలు మారుమోగిపోయాయి. అమెరికాలో తెలుగువాళ్లు అత్యధికులు ఉండటంతో వాళ్లలో కూడా కొంతమంది ఈ అయ్యప్పస్వామి దీక్ష తీసుకున్నట్లు ఛైర్మన్ రఘుశర్మ శంకరమంచి తెలిపారు. దీక్ష తీసుకున్న వారంతా మేరీల్యాండ్‌లోని శ్రీ శివ విష్ణు టెంపుల్‌లోని అయ్యప్పస్వామిని దర్శించుకొని దీక్షలు విరమించారు. ఎడిసన్‌లోని సాయిదత్త పీఠంలో శంకరమంచి రఘుశర్మ నేతృత్వంలో అయ్యప్పస్వాములు ఇరుముడి కట్టుకొని ఆ ఆలయంలోని సమస్త దేవతలను దర్శించుకొని మేరీల్యాండ్‌కు బయలుదేరారు.



ఫిన్లాండ్‌లో ఘనంగా బతుకమ్మ, దసరా వేడుకలు



ఫిన్లాండ్‌: ఫిన్లాండ్ తెలుగు సంఘం ఆధ్వర్యంలో బతుకమ్మ, దసరా వేడుకలు ఘనంగా జరిగాయి. విదేశాల్లో ఉన్నా మన సంస్కృతి సంప్రదాయాలను మరిచిపోకుండా మన తెలుగు వాళ్లు ఎంతో ఆనందంగా ఈ పండుగ నిర్వహించుకున్నారని సంఘం అధ్యక్షుడు పార్లపల్లి రఘునాథ్‌రెడ్డి తెలిపారు. ఈ వేడుకలకు రెండు వందల మందికి పైగా హాజరై వివిధ కార్యక్రమాల్లో పాల్గొన్నారు. రెండేళ్లపాటు కరోనా మహమ్మారితో ఇబ్బంది పడిన ప్రజలకు ఈ వేడుకలు మానసిక ఉల్లాసాన్నిచ్చాయని ఆయన తెలిపారు. 



ఈ సందర్భంగా పలువురు నృత్యాలతో అలరించారు. బతుకమ్మ పాటలు, నృత్యాలతో కూడిన ఈ వేడుక దాదాపు ఏడు గంటలపాటు నిరంతరాయంగా సాగింది. సంస్థ నిర్వాహకులు అయిన సింగపురం వినయ్, అడబాల శ్రీవల్లి, రోజా రమణి మోలుపోజు, శృతి కొట్రిక్, స్పందన ఈచూరి ఈ వేడుక విజయవంతం అయ్యేలా కృషి చేశారు. పలు రకాల పూలతో బతుకమ్మని తయారు చేయించి పిల్లలు, ఆడపడుచులు ఈ కార్యక్రమంలో ఉత్సాహంగా పాల్గొనడంలో బజ్జురి లచ్చిరెడ్డి, దాసరి వాసు, వెన్నెల శివశంకర్, గంధం అభిషేక్, పంగనామాల వంశీ కృష్ణ, వారణాసి వెంకట రాకేష్ ఎంతో కృషి చేశారు.



మున్ముందు ఇలాంటి కార్యక్రమాలు మరిన్ని నిర్వహిస్తామని, ఫిన్లాండ్‌లో ఉన్న మన తెలుగు వాళ్లకి అండదండలుగా ఉంటామని సంఘం ఉపాధ్యక్షులు ఓలేటి సుబ్రమణ్య మూర్తి,  జ్యోతిస్వరూప్ అనుమలశెట్టి, సత్యనారాయణ తెలిపారు. 







‘క్వాలిటీ మాట్రిక్స్‌’ ఆధ్వర్యంలో గచ్చిబౌలిలో మెగా వైద్య శిబిరం



హైదరాబాద్‌: హైదరాబాద్‌ గచ్చిబౌలిలో క్వాలిటీ మ్యాట్రిక్స్ అధ్యక్షురాలు ప్రియాంక వల్లేపల్లి, శశికాంత్ వల్లేపల్లి స్పాన్సర్‌షిప్‌తో మెగా మెడికల్ క్యాంప్ ఏర్పాటు చేశారు. ఈ వైద్య శిబిరాన్ని ఐటీ ప్రొఫెషనల్స్ ఫోరం, స్వేచ్ఛ- సీసీసీకి చెందిన కిరణ్ చంద్రలు నిర్వహించారు. గచ్చిబౌలితోపాటు పరిసర ప్రాంతాల్లోని బస్తీల్లో నివసించే దాదాపు 400 మంది భవన నిర్మాణ కార్మికులు, ఇతరులకు ఉచితంగా వైద్య పరీక్షలు నిర్వహించారు. కార్డియాలజీ, పిడియాట్రిక్స్, గైనకాలజీ, ఈఎన్‌టీ, ఆప్టోమెట్రీ విభాగాలకు సంబంధించిన వైద్య పరీక్షలను వైద్యులు నిర్వహించారు. దాదాపు 400 మందికి రక్త పరీక్షలు, ఈసీజీ, ఎకో, షుగర్ వంటి పరీక్షలు చేశారు. అందరికీ  6 నెలలకు సరిపడా విటమిన్ టాబ్లెట్స్‌తో పాటు సంబంధింత మందుల్ని ఉచితంగా పంపిణీ చేశారు. ఈ మెగా వైద్య శిబిరాన్ని విజయవంతం చేసిన వైద్యులు, నర్సింగ్ సిబ్బంది, వాలంటీర్లను ప్రియాంక వల్లేపల్లి అభినందించారు.

అమెరికాలో సీఎన్ఎన్ హీరోగా తెలుగు విద్యార్థి శ్రీ నిహాల్‌కు అరుదైన గౌరవం



న్యూజెర్సీ‌: అమెరికాలో ప్రవాస తెలుగు విద్యార్ధికి శ్రీ నిహల్ తమ్మనకు అరుదైన గౌరవం లభించింది. అమెరికన్ టెలివిజన్ ఛానల్‌ సీఎన్ఎన్ హీరోస్ కార్యక్రమంలో శ్రీ నిహాల్‌ను స్టూడియోకి పిలిచి సత్కరించింది. శ్రీనిహాల్ రియల్ హీరో అని ప్రశంసించింది. ఇంతకీ శ్రీ నిహాల్  13 ఏళ్ల వయస్సులోనే సమాజ శ్రేయస్సు కోసం.. పర్యావరణ మేలు కోసం వినూత్నంగా ఆలోచించాడు. తనకు వచ్చిన ఆలోచనకు కార్యరూపం ఇచ్చాడు. అందరూ వాడి పడేస్తున్న బ్యాటరీలను సేకరించి వాటిని రీ సైక్లింగ్ చేసే ప్రక్రియను చేపట్టాడు. మనం ఇళ్లలో వాడే బ్యాటరీలను చెత్తలో పడేయటం వల్ల అవి పర్యావరణానికి తీవ్ర హాని కలిగిస్తున్నాయి. ప్రజల ఆరోగ్యంపై  కూడా ఇవి దుష్ప్రభావం చూపిస్తున్నాయి. ఈ సమస్యను పరిష్కరించేందుకు శ్రీ నిహాల్‌ బ్యాటరీ రీ సైక్లింగ్ కోసం తన వంతు కృషి చేశారు. బ్యాటరీల వల్ల వచ్చే అనర్థాలను, ప్రమాదాలపై అవగాహన కల్పించి.. పనికిరాని బ్యాటరీలను, కాలం చెల్లిన బ్యాటరీలను సేకరించే పనికి శ్రీకారం చుట్టాడు. వాటిని తిరిగి రీసైక్లింగ్ సెంటర్స్‌కు పంపాడు. ఈ కుర్రాడు చేసిన కృషిని గుర్తించిన సీఎన్ఎన్ ఛానల్ అతడిని సన్మానించింది. సమాజంలో మార్పులు కోసం శ్రమించే.. సమస్యలకు పరిష్కారాలు వెతికే రియల్ హీరోస్‌ను సీఎన్ఎన్ హీరోస్‌ పేరుతో సత్కరిస్తుంటుంది. ఈ నేపథ్యంలో శ్రీ నిహల్ రియల్ హీరో అని సీఎన్ఎన్ ప్రశంసించింది. అతడిని సత్కరించింది. ప్రస్తుతం శ్రీ నిహాల్‌ న్యూజెర్సీలో ఉంటున్నాడు.

ఎగిరిపోతున్నారు.. ఆంక్షల సడలింపులతో ఊపందుకున్న విదేశీయానం



ఈనాడు, హైదరాబాద్‌: అంతర్జాతీయంగా కరోనా ఆంక్షలు సడలిస్తుండటం.. వ్యాక్సినేషన్‌లో వేగం.. ఇతర దేశాల్లో విద్యాసంస్థలు ప్రత్యక్ష తరగతులు ప్రారంభిస్తుండడం.. తదితర సానుకూల పరిస్థితుల మధ్య అంతర్జాతీయ ప్రయాణికుల రాకపోకలు ఊపందుకుంటున్నాయి. హైదరాబాద్‌ అంతర్జాతీయ విమానాశ్రయం నుంచి వివిధ దేశాలకు వెళ్లే, వచ్చే ప్రయాణికుల సంఖ్య క్రమంగా పెరుగుతోంది. కరోనాకు ముందు పరిస్థితులతో పోల్చితే 70-75శాతం రద్దీ కనిపిస్తోంది.

గతంలో 1.50 లక్షలు.. ఇప్పుడు 1.13 లక్షలు

కొన్ని రోజులుగా అంతర్జాతీయ ప్రయాణికులపై కేంద్ర ప్రభుత్వం ఆంక్షలు సడలిస్తూ వస్తోంది. ఈ నెల 25 తర్వాత విదేశాల నుంచి వచ్చే ప్రయాణికులు ఆమోదిత టీకాలు తీసుకుని ఉంటే 14 రోజుల క్వారంటైన్‌ నిబంధనను ఎత్తివేసింది. అలాగే అంతర్జాతీయ విమాన సర్వీసులు తిరిగి పునరుద్ధరించేందుకు అనుసరించాల్సిన విధానాలపై సలహాలు, సూచనలు కోరుతూ కేంద్ర ప్రభుత్వం నాలుగు రోజుల కిందట అన్ని రాష్ట్రాలకు లేఖలు రాసింది. అనంతరం మెజార్టీ దేశాలకు తిరిగి విమాన సర్వీసులు ప్రారంభించే దిశగా కసరత్తు ప్రారంభించే అవకాశం ఉందని ఎయిర్‌లైన్స్‌ ప్రతినిధులు చెబుతున్నారు. ఇప్పటివరకు ఎయిర్‌బబుల్‌ ఒప్పందాలలో భాగంగా కొన్ని దేశాలకే సర్వీసులు నడిపిస్తుండగా.. తాజాగా అన్ని దేశాల నుంచి సర్వీసులు అనుమతించే వీలుందని వివరిస్తున్నారు. గతేడాది కరోనా ప్రబలడానికి ముందు నెలకు 1.50లక్షల మంది రాకపోకలు సాగించేవారు. ప్రస్తుతం 1.13లక్షల మంది ప్రయాణిస్తున్నారు. టీ20 ప్రపంచకప్‌ నేపథ్యంలో ప్రయాణికుల సంఖ్యలో పెరుగుదల కనిపిస్తోంది. 

దేశాలకు సర్వీసులు ఇలా..

ప్రస్తుతం దోహా, మాల్దీవులు, షికాగో, బహ్రెయిన్, దుబాయి, షార్జా, మస్కట్, జెడ్డా, కువైట్, అబుదాబి, లండన్, కొలంబోకు సర్వీసులు నడుస్తున్నాయి. షికాగో, సింగపూర్, మలేషియా, బ్యాంకాక్‌ తదితర దేశాలకు త్వరలోనే సర్వీసులు ప్రారంభమయ్యే అవకాశం ఉందని అధికారులు చెబుతున్నారు.  

చంద్రబాబు తిరిగి ఏపీ సీఎం కావడం చారిత్రక అవసరం: జయరాం కోమటి



ఫ్లోరిడా: తెదేపా అధినేత చంద్రబాబునాయుడు తిరిగి ఏపీ ముఖ్యమంత్రి కావడం చారిత్రక అవసరమని ఎన్ఆర్ఐ తెదేపా యూఎస్ఏ సమన్వయకర్త జయరాం కోమటి  అన్నారు. అమెరికాలోని ప్రవాసాంధ్రులు ఏపీలోని తమతమ గ్రామాల్లోని ప్రజల్లో చైతన్యం తీసుకొచ్చి ప్రభుత్వ ప్రజా వ్యతిరేక విధానాలపై తిరగబడాలని పిలుపునిచ్చారు. అమెరికాలోని ఫ్లోరిడా రాష్ట్రం టాంపా నగరంలో తెలుగుదేశం పార్టీ నూతన కమిటీ సభ్యుల ప్రమాణ స్వీకారోత్సవం ఘనంగా జరిగింది. ఈ సందర్భంగా ఆయన కమిటీ సభ్యులతో ప్రమాణం చేయించారు. ఇప్పటివరకు అమెరికాలోని 26 రాష్ట్రాల్లో కమిటీలు ఏర్పాటుచేశామన్నారు.



ఈ సందర్భంగా జయరాం కోమటి మాట్లాడుతూ.. తెదేపా అధినేత చంద్రబాబునాయుడు తిరిగి ముఖ్యమంత్రి కావడం చారిత్రక అవసరమని అన్నారు. ‘‘తెలుగునాట జరుగుతున్న సకల, సామాజిక, రాజకీయ, సాంస్కృతి ఉద్యమాలతో మమేకై తెలుగుదేశం పార్టీ 40 వసంతాలు పూర్తిచేసుకుంది. అధికార పక్షంలో ఉన్నా, ప్రతిపక్షంలో ఉన్నా నిరంతరం ప్రజల పక్షానే పోరాడుతూనే ఉంది. సమాజమే దేవాలయం, ప్రజలే దేవుళ్లు అన్న ఎన్టీఆర్ సిద్ధాంత స్ఫూర్తితో పనిచేయాలి’’ అని సూచించారు. పేదలకు కూడు, గూడు లక్ష్య సాధన కోసం తెలుగుదేశం పార్టీకి పూర్వవైభవం తీసుకువచ్చేందుకు ప్రతిన పూనాలని పిలుపునిచ్చారు. ప్రస్తుత ఆంధ్రప్రదేశ్‌లో ముందుచూపు లేదన్నారు. నేరం, రాజకీయం జంటగా అంటకాగుతున్నాయని విమర్శించారు. అవినీతి, స్వార్థ రాజకీయ విషకౌగిలిలో చిక్కిన రాష్ట్రానికి మూడున్నరేళ్లుగా ఊపిరాడటం లేదని జయరాం కోమటి అన్నారు. 



మన్నవ సుబ్బారావు మాట్లాడుతూ.. ఆనాడు ఎన్టీఆర్‌కు ప్రజలు బ్రహ్మరథం పట్టారు. 9 నెలల కాలంలో తెలుగువారి ఆత్మగౌరవానికి ప్రతీకగా తెలుగుదేశం విజయ బావుటా ఎగురవేశారు. ప్రస్తుత జగన్ రెడ్డి పాలనలో అవినీతి, ఆశ్రిత పక్షపాతం పెరిగింది. తమ తప్పు తెలుసుకున్న ప్రజలు తిరిగి చంద్రబాబునాయుడుకు బ్రహ్మరథం పడుతున్నారన్నారు. జీ-20 దేశాల సదస్సు నిర్వహణపై ప్రధాని మోడీ అధ్యక్షతన జరిగిన సమావేశంలో చంద్రబాబు విజన్‌ను ప్రశంసించడం ఆయన పనితీరుకు నిదర్శనమన్నారు.



తెలుగుదేశం పార్టీ టాంపా నగర అధ్యక్షుడిగా సుధాకర్ మున్నంగి, ఉపాధ్యక్షుడిగా రామ్మోహన్ కర్పూరపు, జనరల్ సెక్రటరీగా స్వరూప్ అంచె, కోశాధికారిగా చంద్ర పెద్దు, సోషల్ మీడియా సమన్వయకర్తగా నాగ సుమంత్ రామినేని, రీజనల్ కౌన్సిల్ రిప్రజెంటేటివ్‌గా అజయ్ దండమూడిని నియమించారు. 

ఈ కార్యక్రమంలో సతీష్ వేమన, శ్రీనివాస్ గుత్తికొండ, మన్నవ మోహన్ కృష్ణ, ప్రశాంత్ పిన్నమనేని, నాగేంద్ర తుమ్మల, అశోక్ యార్లగడ్డ, సుధీర్ వేమూరి, శ్రీనివాస్ మల్లాది, ప్రసాద్ కొసరాజు, సుమంత్ రామినేని, వేణుబాబు నిమ్మగడ్డ తదితరులు పాల్గొన్నారు.

Dubai: దుబాయ్‌లో ఘనంగా దీపావళి వేడుకలు



దుబాయ్: దుబాయ్‌లో ప్రవాస భారతీయులు దీపావళి వేడుకలను ఘనంగా నిర్వహించారు. దీపావళి ఘనతను విశ్వవ్యాప్తం చేసేలా దుబాయ్‌ ఎక్స్‌పో  ఏర్పాటు చేశారు. ఎక్స్‌పోలో దీపావళి శుభాకాంక్షలు అంటూ ఓ  స్టాల్‌ను ఏర్పాటు చేసి రంగురంగుల విద్యుత్‌ దీపాలతో అలంకరించారు. వేడుకల్లో భాగంగా ఏర్పాటు చేసిన సాంస్కృతిక కార్యక్రమాలు ఎంతగానో ఆకట్టుకున్నాయి. దీపావళి వేడుకలను తిలకించేందుకు దుబాయ్‌ ప్రజలు పెద్ద ఎత్తున తరలి వచ్చారు.

యూఏఈలో వైభవంగా శ్రీరామనవమి వేడుకలు



యూఏఈలోని రస్ అల్ ఖైమా నగరంలోని దిల్లీ ప్రైవేట్ స్కూల్ ప్రాంగణంలో శ్రీరామనవమి వేడుకలు ఘనంగా జరిగాయి. తెలుగు తరంగిణి, సంప్రదాయం, ఇస్కాన్ వారి సంయుక్త ఆద్వర్యంలో శ్రీ సీతారాముల కల్యాణ మహోత్సవం అంగరంగ వైభవంగా జరిగింది. కూచిపూడి నృత్యాలు, ఇస్కాన్ బృంద చిన్నారుల రామదాసు కీర్తనలు, అన్నమయ్య కీర్తనలు, భగవద్గీత పారాయణాల నడుమ ఈ వేడుకలు ఆద్యంతం భక్తి పారవశ్యంతో కన్నులపండువగా కొనసాగాయి. శ్రీ సీతారాముల పల్లకి సేవలో భక్తులందరూ పాల్గొన్నారు. పానకం, వడపప్పు, కమ్మని విందు భోజనాలతో తెలుగు సంస్కృతీ  సంప్రదాయాలు ఉట్టిపడే రీతిలో ఆనందోత్సాహాలతో ఈ వేడుకలు జరిగాయి. యూఏఈలోని వివిధ ఏమిరేట్స్ నుంచి ఇస్కాన్ భక్త బృందాలు, భక్తులు సుమారు 3000 మందికి పైగా హాజరయ్యారు. తెలుగు తరంగిణి అద్యక్షులు వక్కలగడ్డ వెంకట సురేశ్‌, సంప్రదాయం ధర్మరాజ మురారిదాస్ ప్రభుల ఆద్వర్యంలో సభ్యులు కార్యక్రమ నిర్వహణ బాధ్యతలు చూసుకున్నారు.





Visa: భారతీయ విద్యార్థులకు వీసాలిస్తాం: చైనా

ఇరుక్కుపోయిన వారికి ఊరట



బీజింగ్‌: కరోనా సమయంలో భారత్‌కు వెళ్లి, ఆంక్షల వల్ల గత రెండేళ్లుగా అక్కడే నిలిచిపోయిన విద్యార్థులకు శుభవార్త. వీరితోపాటు వివిధ రకాలవారు తిరిగి చైనాకు రావడానికి వీలుగా త్వరలో వీసాలు జారీ చేయనున్నామని చైనా సోమవారం ప్రకటించింది. ‘భారతీయ విద్యార్థులూ మీకు అభినందనలు. మీ నిరీక్షణ ఫలించింది. చైనాకు తిరిగి స్వాగతం. మీతో కలిసి ఆనందాన్ని పంచుకోవాలనుకుంటున్నాం’ అని చైనా విదేశాంగ శాఖ ఆసియా వ్యవహారాల విభాగం కౌన్సెలర్‌ జీ రోంగ్‌ ట్వీట్‌ చేశారు. విద్యార్థులకు, వ్యాపారులకు, చైనాలో పనిచేస్తున్నవారి కుటుంబ సభ్యులకు సంబంధిత వీసాల జారీ ప్రక్రియ ప్రారంభమైందని దిల్లీలోని చైనా దౌత్య కార్యాలయం కూడా ప్రకటించింది. ఉన్నత విద్యాభ్యాసం కోసం కొత్తగా వెళ్లేవారికి, నిలిచిపోయిన చదువును పూర్తి చేయాలనుకుంటున్నవారికి ఎక్స్‌-1 వీసాలను జారీ చేస్తామని తెలిపింది. చైనా నుంచి భారత్‌కు వెళ్లిన దాదాపు 23,000 మంది భారతీయ విద్యార్థులు కొవిడ్‌ ఆంక్షల వల్ల అక్కడే చిక్కుకుపోయారని అంచనా. వీరిలో ఎక్కువమంది వైద్య విద్యార్థులే. చదువు పూర్తి చేయడానికి వెంటనే తిరిగి చైనాకు రాదలచుకున్నవారి జాబితాను చైనా ఇటీవలే అడిగి తీసుకుంది. శ్రీలంక, పాకిస్థాన్‌, రష్యా సహా వివిధ దేశాల నుంచి విద్యార్థులు ఇటీవలి కాలంలో ప్రత్యేక విమానాల్లో చైనాకు చేరుకుంటున్నారు. ఇప్పుడు కొత్తగా చైనాకు వెళ్లేవారు విశ్వవిద్యాలయాలు తమకు జారీ చేసిన ప్రవేశ పత్రాన్ని వీసా నిమిత్తం సమర్పించాలి. పాత విద్యార్థులైతే విశ్వవిద్యాలయ ప్రాంగణానికి తిరిగి వచ్చేందుకు చైనా జారీ చేసిన ధ్రువపత్రాన్ని సమర్పించాలి. ప్రస్తుతానికి చైనాకు నేరుగా విమానాలు లేకపోవడం మాత్రం సమస్యగా నిలవనుంది. విమానాలు నడపడంపై రెండు దేశాల మధ్య చర్చలు మొదలయ్యాయి. 

సింగపూర్‌లో బోనాల సందడి



చేగుంట, న్యూస్‌టుడే: సింగపూర్‌లో తెలంగాణ కల్చరల్‌ సొసైటీ ఆధ్వర్యంలో ఆదివారం బోనాల ఊరేగింపును అక్కడి నియమ నిబంధనల ప్రకారం నిర్వహించారు. ఈ విషయాన్ని మెదక్‌ జిల్లా చేగుంట రుక్మాపూర్‌ గ్రామానికి చెందిన తెలంగాణ కల్చరల్‌ సొసైటీ ప్రధాన కార్యదర్శి బి. ప్రశాంత్‌రెడ్డి ‘న్యూస్‌టుడే’కు తెలిపారు. సుంగే కేడుట్‌లోని అరస కేసరి శివన్‌ ఆలయంలో వేడుకలు నిర్వహించి మహంకాళి అమ్మవారికి బోనాలను సమర్పించినట్లు చెప్పారు. 

తెలుగు భాషాభిమానులు అందరూ చూడాల్సిన సినిమా!



సింగపూర్‌: తెలుగు భాషాభిమానులు అందరూ చూడాల్సిన చిత్రం ‘సిరిజోత’ అని సింగపూర్‌లోని పలువురు ప్రవాసులు అభిప్రాయపడ్డారు. శబ్ద కాన్సెప్ట్స్ బ్యానర్ మీద నిర్మించిన లఘు చిత్రం సిరిజోతను తాజాగా సింగపూర్‌ ఈగల్ వింగ్స్ సినిమేటిక్స్‌లో ప్రదర్శించారు. సుబ్బు పాలకుర్తి, కవిత కుందుర్తి ఈ కథ, మాటలు అందించిన ఈ చిత్రానికి సురేశ్‌ రాజ్‌ దర్శకత్వం వహించారు. అభిరాం, విజయ భరత్ పర్యవేక్షించారు. తెలుగు భాషా ప్రాముఖ్యతను వివరిస్తూ ఆద్యంతం తెలుగు కోసం పాటుపడే పాత్రల సంఘర్షణలతో ఈ లఘు చిత్రాన్ని తీర్చిదిద్దారు. చిత్ర బృందం కృషిని శ్రీ సాంస్కృతిక కళా సారథి అధ్యక్షులు రత్నకుమార్ కవుటూరు, కాకతీయ సాంస్కృతిక పరివారం అధ్యక్షులు రాంబాబు పాతూరి, సింగపూరు తెలుగు సమాజం పూర్వాధ్యక్షులు రంగ రవి, సింగపూరు పోతన భాగవత ప్రచార సమితి అధ్యక్షులు భాస్కర్ ఊలపల్లి, తాస్ అధ్యక్షులు అనితా రెడ్డి, అమ్ములు గ్రూపు సభ్యులు సునీత  తదితర ప్రముఖులందరూ  చిత్రాన్ని చూసి అభినందించారు. తెలుగు భాష మీద చిత్రం నిర్మించడం ఆనందదాయకమని నిర్మాత సుబ్బు పాలకుర్తి తెలియచేశారు.









Diwali in USA: అమెరికాలోనూ దీపావళి.. న్యూయార్క్‌లో బాణసంచా వెలుగులు జిగేల్‌!



వాషింగ్టన్‌: భారత్‌తో పాటు ఇతర దేశాల్లోనూ దీపావళి వేడుకలు ఘనంగా జరిగాయి. అమెరికాలోని వాషింగ్టన్‌ డీసీలో నిర్వహించిన దీపావళి సంబరాల్లో అమెరికా ప్రజాప్రతినిధులు పాల్గొన్నారు. నేషనల్‌ డెమోక్రటిక్‌ క్లబ్‌లో పలువురు ప్రముఖులు దీపాలు వెలిగించారు. ఈ సందర్భంగా భారత సంతతి అమెరికన్లు, అమెరికన్లు పరస్పరం శుభాకాంక్షలు తెలుపుకున్నారు. ప్రపంచ వాణిజ్య సంస్థ భవనాలపై తొలిసారిగా దీపావళి థీమ్‌ని ప్రదర్శించారు. న్యూయార్క్‌లోని హడ్సన్‌ నదీ తీరంలో మూడు రోజుల దీపావళి వేడుకల సందర్భంగా కళ్లు మిరుమిట్లు గొలిపేలా బాణసంచా పేల్చి సంబరాలు జరుపుకొన్నారు.

శుభాకాంక్షలు చెప్పిన అమెరికా అధ్యక్షుడు బైడెన్‌



ప్రపంచ వ్యాప్తంగా ఉన్న భారతీయులకు అమెరికా అధ్యక్షుడు జో బైడెన్‌ దీపావళి శుభాకాంక్షలు చెప్పారు. చీకటిని తొలగించే సత్యం, జ్ఞానాన్ని దీపావళి మనకు గుర్తు చేస్తుందని ట్విటర్‌లో పేర్కొన్నారు. తన నివాసంలో దీపాలు వెలిగించిన ఫొటోను షేర్‌ చేసుకున్నారు.



జపాన్‌లోనూ ప్రవాస భారతీయులు దీపావళి వేడుకలను ఘనంగా జరుపుకొన్నారు. టోక్యోలోని ఓ పార్కులో బాణసంచా కాల్చి కుటుంబ సభ్యులతో కలిసి సంబురాలు చేసుకున్నారు. పెద్దలు, పిల్లలు ఇంటిల్లిపాదీ టపాకాయలు పేలుస్తూ ఆనందాన్ని పంచుకున్నారు. మరోవైపు, హాంకాంగ్‌, ఇండోనేషియా, శ్రీలంక, మలేషియా, తైవాన్‌ తదితర దేశాల్లోనూ దీపావళి వేడుకలు ఘనంగా జరిగాయి. అక్కడి హిందూ దేవాలయాలకు వెళ్లి ప్రవాస భారతీయులు దీపాలు వెలిగించి ప్రత్యేక పూజలు చేశారు.

అలాగే, బ్రిటన్‌ ప్రధాని బోరిస్‌ జాన్సన్‌ కూడా దీపావళి శుభాకాంక్షలు చెప్పారు. ఈ దీపావళి మనందరికీ ప్రత్యేకంగా నిలుస్తోందన్నారు. కఠిన సమయాన్ని ఇప్పుడిప్పుడే అధిగమిస్తున్నామన్న బోరిస్‌.. గతేడాది నవంబర్‌తో పోలిస్తే చాలా ముందుకు వచ్చామన్నారు. ఈ సంతోష సమయాన్ని కుటుంబం, స్నేహితులతో గడపాలన్నారు. 





వేడుకగా కాన్సస్ నగర తెలుగు సంఘం రజతోత్సవం



కాన్సస్‌: తెలుగు అసోసియేషన్‌ ఆఫ్‌ గ్రేటర్‌ కాన్సస్‌ సిటీ (టీఏజీకేసీ)ని స్థాపించి 25 ఏళ్లు పూర్తయిన సందర్భంగా స్థానిక ఓలాతే బాల్ కాన్ఫరెన్స్ హాల్లో రజతోత్సవ సంబరాలు ఆగస్టు 28న నిర్వహించారు. దాదాపు 200 మంది ఈ కార్యక్రమంలో పాల్గొన్నారు. వంశీ సువ్వారి, శ్రావణి మేక వ్యాఖ్యతలుగా వ్యవహరించారు. దుర్గా తెల్ల, అంజనీ దేవి, సరిత రాయన, మంజుల సువ్వారి, శిరీష టేకులపల్లి, లక్ష్మీ నాయుడు కలిసి జ్యోతి ప్రజ్వలన చేసి కార్యక్రమం ప్రారంభించారు. ట్రస్ట్‌ బోర్డు ఛైర్మన్‌ శ్రీకాంత్‌ రావికంటి ప్రారంభోపన్యాసం చేశారు. ఈ సందర్భంగా గణేషుడిని స్తుతిస్తూ చిన్నారని చరణి రంగిని పాడిన గీతం అందరినీ అలరించింది. 



రజతోత్సవ కార్యక్రమంలో పాల్గొన్న వారు తమ తమ జ్ఞాపకాలను నెమరవేసుకున్నారు. ఈ సందర్భంగా 25 ఏళ్లుగా సంఘానికి సేవలందించిన అధ్యక్షులు, ట్రస్ట్‌ బోర్డు ఛైర్‌పర్సన్లు, వారి జీవిత భాగస్వాములను సత్కరించి జ్ఞాపికలను అందజేశారు. ఈ సందర్భంగా పూర్వ అధ్యక్షులు తమ తమ అనుభవాలను పంచుకున్నారు. శ్రీనివాస్‌ కోటిపల్లి చెప్పిన అనుభవాలు ఆకట్టుకున్నాయి. అలాగే, 35 ఏళ్లుగా స్థానిక తెలుగు వారికి, సంఘానికి సేవలందిస్తున్న లక్ష్మీ నాయుడును జీవిత సాఫల్య పురస్కారంతో సత్కరించారు. సాంస్కృతిక కార్యక్రమాల్లో భాగంగా స్థానిక గాయకులు విశ్వమోహన్‌ అమ్ముల, నిధి రావు పాటలతో అలరించారు. ప్రస్తుత అధ్యక్షుడు శరత్ టేకులపల్లి తన ఉపన్యాసంలో సంఘం చేసిన సాహితీ, సేవా కార్యక్రమాల గురించి వివరించారు. అందరూ కలసి ఒక కుటుంబంలా చక్కని భోజనం చేయడంతో కార్యక్రమం ముగిసింది.











అంతర్జాలం వేదికగా.. ఘనంగా వద్దిపర్తి పద్మాకర్‌ శతావధానం



భారత మాజీ ఉపరాష్ట్రపతి వెంకయ్య నాయుడు ముఖ్య అతిథిగా ప్రపంచ వ్యాప్తంగా 108 మంది మహిళా పృచ్ఛకులతో అంతర్జాల వేదికగా బ్రహ్మశ్రీ వద్దిపర్తి పద్మాకర్‌ శతావధానం కార్యక్రమం నిర్వహించారు. పృచ్ఛకులు అడిగిన ప్రశ్నలకు ఏలూరులోని శ్రీ ప్రణవ పీఠం వేదికగా బ్రహ్మశ్రీ వద్దిపర్తి పద్మాకర్‌ సమాధానాలిచ్చారు. ప్రారంభోత్సవ కార్యక్రమంలో మధ్యప్రదేశ్‌ భాజపా బాధ్యులు మురళీధర్‌ రావు పాల్గొన్నారు. రెండున్నర రోజుల పాటు జరిగిన ఈ కార్యక్రమంలో ప్రపంచవ్యాప్తంగా అంతర్జాతీయ తెలుగు సంస్థల నుంచి 108 మంది మహిళలు పాల్గొన్నారు. మూడవ రోజు ఉదయం జరిగిన ధారణ సభ నయనానందకరంగా ఒక పండుగ వాతావరణాన్ని తలపించింది. ప్రత్యక్షంగానూ, అంతర్జాలంలోనూ తిలకిస్తున్న సాహితీప్రియులు అశ్చర్యపోయేలా బ్రహ్మశ్రీ వద్దిపర్తి పద్మాకర్ గత రెండు రోజుల్లో పూరణ చేసిన 78 సమస్యలని కేవలం 55 నిమిషాల్లోనే ధారణ చేశారు.

అనంతరం జరిగిన విజయోత్సవ సభలో భారత మాజీ ఉపరాష్ట్రపతి వెంకయ్య నాయుడు ముఖ్య అతిథిగా పాల్గొన్నారు. తెలుగు భాషలో ప్రత్యేకమైన ప్రక్రియగా అవధానానికి ఉన్న స్థానం సుస్థిరమని ఆయన అన్నారు. కేవలం మహిళా పృచ్ఛకులతో అవధాన కార్యక్రమం నిర్వహించడం అభినందనీయమన్నారు. ఈ కార్యక్రమంలో డాక్టర్ కోలవెన్ను మలయవాసిని, డాక్టర్ శారదా పూర్ణ సుసర్ల శొంఠి, బులుసు అపర్ణ, మా శర్మ, డాక్టర్ సుహాసిని ఆనంద్ కొమరగిరి, పాలడుగు శ్రీచరణ్‌ తోపాటు ప్రపంచం నలుమూలల నుంచి తెలుగు భాషాభిమానులు, పలు తెలుగు సంఘాల ప్రతినిధులు పాల్గొన్నారు. 

ఈ కార్యక్రమానికి సహాయ సహకారాలు అందించిన అంతర్జాతీయ తెలుగు సంస్థలకు ప్రణవ పీఠం స్వచ్ఛంద కార్య నిర్వాహకురాలు కృష్ణ పద్మ ధన్యవాదాలు తెలిపారు. ఉత్తర అమెరికా ఖండం, తెలుగు తల్లి కెనడా -లక్ష్మీ రాయవరపు, యునైటెడ్ స్టేట్స్ ఆఫ్ అమెరికా, ప్రణవ పీఠం నుంచి శ్రీ రావు తల్లాప్రగడ, ఆసియా ఖండం- మలేషియా తెలుగు సంఘం - డా. వెంకట ప్రతాప్, సత్య మల్లుల, ఆఫ్రికా ఖండం - దక్షిణ ఆఫ్రికా సాహిత్య వేదిక - రాపోలు సీతారామరాజు పాల్గొన్నారు. ‘‘ అవధానిగా, కవిగా, సంగీతవేత్తగా, పౌరాణికులుగా, ప్రవచనకర్తగా, శ్రీ ప్రణవపీఠ స్థాపకులుగా, త్రిభాషా కోవిదులుగా పేరుపొందిన వద్దిపర్తిని అందరూ కొనియాడారు. పద్యం మన సంపద. అవధానం మన సంతకం. ఈ మార్గంలో నడుస్తున్న ప్రతి కవీ ధన్యులు. ఆ విధంగా బ్రహ్మశ్రీ వద్దిపర్తి పద్మాకర్ పరమ ధన్యులు’’అని కృష్ణ పద్మ కొనియాడారు. 

తెలుగు భాషా, సంస్కృతి వికాసానికి ప్రతి ఒక్కరూ కృషి చేయాలి



న్యూదిల్లీ: అందరికీ అందుబాటులోకి వచ్చే విధంగా తెలుగు సాహిత్య పునరుజ్జీవం జరగాల్సిన అవసరం ఉందని భారత ఉపరాష్ట్రపతి ఎం.వెంకయ్యనాయుడు అన్నారు. వంగూరి ఫౌండేషన్ ఆఫ్ అమెరికా సంస్థ ప్రచురించిన 100వ తెలుగు గ్రంథాన్ని ఆయన ఆవిష్కరించారు. ఈ సందర్భంగా వెంకయ్యనాయుడు మాట్లాడుతూ భాష-సంస్కృతుల అభివృద్ధి కోసం ప్రతి ఒక్కరూ చొరవ తీసుకోవాలని ఆకాంక్షించారు. 2020 అక్టోబరులో వంగూరి ఫౌండేషన్ ఆఫ్ అమెరికా, శ్రీ సాంస్కృతిక కళా సారథి(సింగపూర్), తెలుగు మల్లి(ఆస్ట్రేలియా), ఛార్లెస్ ఫిలిప్ బ్రౌన్ తెలుగు సమాఖ్య(యూకే), దక్షిణ ఆఫ్రికా తెలుగు సాహిత్య వేదిక( జొహానెస్ బర్గ్) సంయుక్తంగా నిర్వహించిన 7వ ప్రపంచ తెలుగు సాహితీ సదస్సులోని అంశాలను ‘సభావిశేష సంచిక’ పుస్తక రూపంలో తీసుకొచ్చారు.



సాహితీ సదస్సును, పుస్తకాన్ని అమరగాయకుడు ఎస్పీ బాలుకి అంకితం చేయడం పట్ల వెంకయ్యనాయుడు సంతోషం వ్యక్తం చేశారు. 27 ఏళ్లుగా తెలుగు భాషా సదస్సులు నిర్వహిస్తున్న వంగూరి ఫౌండేషన్ చేస్తున్న కృషి ముదావహమని, 100 పుస్తకాలను ప్రచురించడం గొప్ప ప్రయత్నమని కితాబిచ్చారు. తెలుగు భాషా సంస్కృతుల కోసం ప్రతి ఒక్కరి నుంచి ఇలాంటి చొరవను తాను ఆకాంక్షిస్తున్నామని, వాటిని ముందు తరాలకు తీసుకుపోయే ఏ అవకాశాన్నీ వదులుకోరాదని వెంకయ్యనాయుడు సూచించారు. పుస్తక సంపాదకులైన వంగూరి చిట్టెన్ రాజు, శాయి రాచకొండ, రాధిక మంగిపూడి, రచయితలకు, ప్రచురణకర్తలకు అభినందనలు తెలిపారు.



ఈ ఆవిష్కరణ మహోత్సవానికి రాధిక మంగిపూడి వ్యాఖ్యాతగా వ్యవహరించారు. 7వ ప్రపంచ తెలుగు సాహితీ సదస్సు ప్రధాన నిర్వాహకులు రత్నకుమార్ కవుటూరు (సింగపూర్), రావు కొంచాడ (మెల్‌బోర్న్), వంశీ రామరాజు (హైదరాబాద్), జొన్నలగెడ్డ మూర్తి (ఇంగ్లాండ్‌), శాయి రాచకొండలతో సహా ప్రపంచ వ్యాప్తంగా పలు దేశాలకు చెందిన ప్రవాసాంధ్రులు, తెలుగు భాషాభిమానులు, తెలుగు సాహితీవేత్తలు తదితరులు పాల్గొన్నారు. ఈ కార్యక్రమానికి దక్షిణాఫ్రికాకు చెందిన ప్రధాన నిర్వాహకులు రాపోలు సీతారామరాజు వందన సమర్పణ చేశారు.



ఈ ఆవిష్కరణ మహోత్సవం తర్వాత జూమ్ వేదికలో జరిగిన ‘సభా విశేష సంచిక’ డయాస్పోరా తెలుగు కథానిక -15, వెనుతిరగని వెన్నెల (డా.కె.గీత) వీరి వీరి గుమ్మడి పండు, వీరి పేరేమి?( డా. చాగంటి కృష్ణకుమారి) గ్రంథాల పరిచయం, 7వ ప్రపంచ సాహితీ సదస్సు జ్ఞాపకాల రవళి కార్యక్రమం రెండు గంటలకి పైగా అంతర్జాలంలో విజయవంతంగా జరిగింది. ఈ వేదికలో సదస్సు ప్రధాన నిర్వాహకులు, పాల్గొన్న కొందరు వక్తలు, వేదిక నిర్వాహకులు మొదలైన వారు పాల్గొని తమ జ్ఞాపకాలను పంచుకున్నారు.







అమెరికాలో మళ్లీ పేలిన తుపాకీ.. శ్వేత సౌధం సమీపంలో కాల్పులు!



ఇంటర్నెట్‌డెస్క్‌: అమెరికా అధ్యక్ష భవన సమీపంలో కాల్పులు చోటుచేసుకున్నాయి. శ్వేత సౌధానికి 1500 మీటర్ల దూరంలో లోగన్‌ సర్కిల్‌ వద్ద ఉన్న మెక్సికన్‌ రెస్టారెంట్‌ బయట ఈ ఘటన జరిగింది. ఒక దుండగుడు కారులో వచ్చి ఆ రెస్టారెంట్‌ బయట వేసిన టేబుల్స్‌ వైపు గురిపెట్టి 20 రౌండ్లు కాల్పులు జరిపాడు. ఆ తర్వాత కారులో అక్కడి నుంచి పరారయ్యాడు. ఈ ఘటన చోటు చేసుకొన్న సమయంలో సీఎన్‌ఎన్‌ శ్వేత సౌధం ప్రతినిధి జిమ్‌ అకోస్టా అక్కడే ఉన్నారు. కాల్పులతో షాక్‌కు గురైన ప్రజలు ప్రాణాలు అరచేతిలో పెట్టుకొని  పరుగులు తీసినట్లు ఆయన ట్విటర్‌లో తెలిపారు. ఈ ఘటనలో ప్రాణ నష్టం జరిగినట్లు ఎటువంటి సమాచారం లేదు.

అమెరికాలో తుపాకులను విచ్చలవిడిగా వాడుతున్న ఘటనలు ఇటీవల కాలంలో పెరిగిపోయాయి. ఒక్క వాషింగ్టన్‌ డీసీ క్రైమ్‌ స్టాటిస్టిక్స్‌ ప్రకారం 2018 నుంచి కాల్పుల ఘటనలు ప్రతి ఏడాది పెరుగుతూ వస్తున్నాయి. ఈ ఏడాది ఇప్పటి వరకు 471 ఘటనలు రిపోర్ట్‌ అయ్యాయి. గతేడాది మొత్తం 434 ఘటనలు చోటు చేసుకొన్నాయి. ఎన్నికల సమయంలో అమెరికా అధ్యక్షుడు జోబైడెన్‌ తుపాకీ సంస్కృతి నిర్మూలనకు కఠన చర్యలు తీసుకొంటానని తెలిపారు. తుపాకులు విక్రయించే సమయంలో కొనుగోలుదారుల చరిత్ర తెలుసుకునేలా చట్ట సవరణలు చేస్తామన్నారు.

Andhra News: అమెరికాలో విషాదం.. గుంటూరు జిల్లాకు చెందిన దంపతుల గల్లంతు



పెదనందిపాడు: గుంటూరు జిల్లా పెదనందిపాడు మండలం పాలపర్రులో విషాదం నెలకొంది. పాలపర్రుకు చెందిన ముద్దన నారాయణ, హరిత దంపతులు అమెరికాలో విహారయాత్రకు వెళ్లి గల్లంతయ్యారు. అమెరికాలోని అరిజోనా ప్రాంతంలో నివాసం ఉంటూ గత కొన్నేళ్లుగా ఉద్యోగం చేస్తున్న ఈ దంపతులు నిన్న ఫినిక్స్‌ ప్రాంతంలో విహార యాత్రకు వెళ్లారు. ఓ సరస్సును దాటుతున్న క్రమంలో గల్లంతయ్యారు. హరితను గుర్తించిన రెస్క్యూ సిబ్బంది సీపీఆర్‌ చేసి బతికించేందుకు ప్రయత్నించారు. అయినా.. ఆమె ప్రాణాలు కాపాడలేకపోయారు. నారాయణ కోసం గాలింపు చర్యలు కొనసాగుతున్నాయని పాలపర్రులోని వారి తల్లిదండ్రులకు సమాచారమందింది. నిన్న రాత్రి నారాయణ పాలపర్రులోని తండ్రికి ఫోన్‌ చేసి విహారయాత్రకు వెళ్తున్నామని చెప్పాడని.. ఇంతలోనే ఘోరం జరిగిందని వారు కన్నీరు మున్నీరుగా విలపిస్తున్నారు. నారాయణ, హరిత దంపతులకు ఇద్దరు పిల్లలు ఉన్నారు. ఈ ఏడాది జూన్‌లో కుటుంబంతో కలిసి నారాయణ స్వగ్రామం వచ్చారు. కొద్ది రోజులు బంధువులతో ఆనందంగా గడిపి వెళ్లారని.. ఇంతలోనే దుర్ఘటన జరిగిందని వాపోతున్నారు.



నారాయణ కుటుంబం(పాతచిత్రం)

MGMNT: డాలస్‌లో ఘనంగా గాంధీ జయంతి.. ఉత్సాహంగా ‘ఎంజీఎంఎన్‌టీ’ శాంతి నడక



డాలస్‌: డాలస్‌లోని అమెరికాలోనే అతి పెద్దదైన మహాత్మాగాంధీ స్మారక స్థలి వద్ద మహాత్ముని జయంతి వేడుకలను ‘మహాత్మా గాంధీ మెమోరియల్‌ ఆఫ్‌ నార్త్‌ టెక్సాస్‌(ఎంజీఎంఎన్‌టీ)‌ ఆధ్వర్యంలో ఘనంగా నిర్వహించారు. బాపూజీ విగ్రహానికి పూలమాలలు వేసి నివాళులర్పించారు. ‘ఇండియా అసోసియేషన్‌ ఆఫ్‌ నార్త్‌ టెక్సాస్‌’ అధ్యక్షుడు ఉర్మీట్‌ సింగ్‌ మాట్లాడుతూ.. ఈ ఏడాది వేడుకల్లో ఎప్పటిలాగే ‘గాంధీ శాంతి నడక’ను కొనసాగించడం ఆనందంగా ఉందన్నారు. గాంధీ జయంతి రోజును ‘అంతర్జాతీయ అహింస దినోత్సవం’గా పాటించాలని ఐరాస నిర్ణయించడం.. విశ్వ మానవాళి మొత్తం ప్రపంచ శాంతికాముకుడైన బాపూజీకి ఘన నివాళి అర్పించినట్లేనని ఎంజీఎంఎన్‌టీ వ్యవస్థాపక అధ్యక్షులు డా.ప్రసాద్‌ తోటకూర తెలిపారు.



ప్రత్యేక అతిథులుగా విచ్చేసిన ఇర్వింగ్‌ నగర కౌన్సిల్‌ సభ్యుడు మార్క్‌ జేస్కి, నగర పోలీస్‌ చీఫ్‌ డెరెక్‌ మిల్లర్‌లు మాట్లాడుతూ.. ప్రవాస భారతీయులు నగర అభివృద్ధికి చేస్తున్న కృషిని కొనియాడారు. గాంధీకి నివాళులర్పించే అవకాశం రావడంపై హర్షం వ్యక్తం చేశారు. సంస్థ కార్యదర్శి రావు కల్వల స్వాగతోపన్యాసం చేశారు. ఈ సందర్భంగా నిర్వహించిన శాంతి నడకలో పెద్దసంఖ్యలో ప్రవాస భారతీయులు పాల్గొన్నారు. 18 ఎకరాల సువిశాల పార్క్‌లో ఉత్సాహంగా నడక సాగించారు.



అనంతరం.. ఇర్వింగ్‌ ఆర్ట్స్‌ సెంటర్‌లో నిర్వహించిన సాంస్కృతిక కార్యక్రమాలు ఆకట్టుకున్నాయి. ‘రేడియో సురభి’ జట్టు సభ్యులు రాజేశ్వరి ఉదయగిరి, రవి తూపురాని తదితరుల ఆధ్వర్యంలో వేడుకలు సాగాయి. ముఖ్య అతిథిగా హాజరైన ‘కాన్సుల్‌ జనరల్‌ ఆఫ్‌ ఇండియా’ అసీం మహాజన్‌ మాట్లాడుతూ.. ఆజాదీ కా అమృత్ మహోత్సవ్‌ వేళ బాపూజీ జయంతి వేడుకలను ఘనంగా నిర్వహించడం ఆనందంగా ఉందన్నారు. గాంధీ సిద్ధాంతాలు సదా ఆచరణీయమని పేర్కొన్నారు.



ప్రత్యేక అతిథిగా హాజరైన నగర మేయర్‌ రిక్‌ స్తోఫెర్‌ మాట్లాడుతూ.. తమ నగరంలో అమెరికాలోనే అతి పెద్దదైన గాంధీ స్మారక స్థలి ఉండటం ఎంతో గర్వకారణమన్నారు. ఇర్వింగ్‌ నగరం తరఫున అక్టోబర్‌ 2ను ‘గాంధీ డే’గా ప్రకటిస్తూ జారీ చేసిన అధికారిక ధ్రువపత్రాన్ని ఛైర్మన్‌ డా.ప్రసాద్‌ తోటకూర, బోర్డు సభ్యులకు అందజేశారు. ఉర్మీట్‌ జునేజా, సల్మాన్‌ ఫర్షోరి, ఇందు మందాడి, తైయాబ్‌ కుండవాలా, పీయూష్‌ పటేల్‌, పులిగండ్ల విశ్వనాథం, మురళి వెన్నం, రన్నా జాని, రామ్కి చేబ్రోలు, షబ్నం మొద్గిల్‌, శైలేష్‌ షా, గోపాల్‌ సోనంగి, ములుకుట్ల వెంకట్‌, సాంటే చారి, సత్యన్‌ కళ్యాణ్‌ దుర్గ తదితరులు పాల్గొన్నారు.

ఘంటసాలకు ‘భారతరత్న’ ఇవ్వాలి



సింగపూర్‌: అమరగాయకుడు ఘంటసాల వెంకటేశ్వర రావు శత జయంతి సంవత్సర వేడుకల సందర్భంగా ‘ఘంటసాల స్వర రాగ మహాయాగం’ కార్యక్రమం నిరాటంకంగా కొనసాగుతోంది.  ఘంటసాల ఇంటర్నేషనల్ ఫౌండేషన్ ట్రస్ట్ ‘శ్రీ సాంస్కృతిక కళాసారథి సింగపూర్’,‘వంగూరి ఫౌండేషన్ ఆఫ్ అమెరికా’,‘వంశీ ఇంటర్నేషనల్’, ‘శుభోదయం గ్రూప్స్’ సంయుక్తంగా ఈ కార్యక్రమాన్ని నిర్వహిస్తున్నాయి.

2021 డిసెంబర్ 4వ తేదీన ప్రారంభమై దిగ్విజయంగా కొనసాగుతున్న ఈ బృహత్ కార్యక్రమంలో ఇప్పటికే భారత్, న్యూజిలాండ్, ఆస్ట్రేలియా, సింగపూర్, హాంకాంగ్‌, ఖతార్, బహరైన్, ఒమాన్, అమెరికా మొదలైన దేశాలనుంచి గాయనీగాయకులు పాల్గొని ఘంటసాల గీతాలను ఆలపిస్తున్నారు. సింగపూర్‌లో జరగబోయే ముగింపు సభ, ‘ఘంటసాల శత జయంతి’ ఉత్సవాలకు సిద్ధమవుతున్నామని వంశీ సంస్థల అధ్యక్షులు డా. వంశీ రామరాజు తెలిపారు.



100వ రోజు సందర్భంగా ప్రముఖ సినీ కవి భువనచంద్ర, అమెరికా నుంచి ఇందుర్తి బాల రెడ్డి నిర్వాహక సంస్థల అధినేతలు డా వంగూరి చిట్టెన్ రాజు, డా వంశీ రామరాజు, సింగపూర్ నుంచి కవుటూరు రత్న కుమార్, డా లక్ష్మీ ప్రసాద్, సమన్వయకర్త ప్రసన్నలక్ష్మి తదితరులు పాల్గొని ప్రసంగించారు. ఘంటసాల వారికి ‘భారతరత్న’ పురస్కారం లభించడం సమంజసమని ప్రముఖులందరూ కలసి అభిప్రాయం వ్యక్తం చేశారు. అతిథుల సమక్షంలో ఈ కార్యక్రమంలో పాల్గొన్న గాయనీగాయకులందరికీ ఇచ్చే ధ్రువ పత్రాలను వంశీ ఇంటర్నేషల్‌ సంస్థ ఆవిష్కరించింది.

ప్రముఖ గాయకుడు తాతా బాలకామేశ్వర రావు ఘంటసాల వారి చక్కటి వైవిధ్యభరితమైన పాటలను, పద్యాలను ఆలపించి ప్రేక్షకులను అలరించారు. రాధిక మంగిపూడి వ్యాఖ్యాతగా వ్యవహరించిన ఈ కార్యక్రమాన్ని, శుభోదయం మీడియా ద్వారా యూట్యూబ్‌లో ప్రత్యక్ష ప్రసారం చేశారు.

అమెరికాలో లక్ష్మీకటాక్షం, సరస్వతీ భాగ్యం

సంపాదన, ఉన్నత విద్యలో భారతీయుల సత్తా

జాతీయ సగటు కన్నా మనోళ్ల వాటా అధికం



వాషింగ్టన్‌: అమెరికాలో భారత్‌ ప్రభ వెలిగిపోతోంది. అటు లక్ష్మీకటాక్షం, ఇటు సరస్వతీ భాగ్యంతో భారతీయులు సత్తా చాటుతున్నారు. సంపాదనలోనూ, ఉన్నత చదువుల్లోనూ అమెరికన్లను సైతం వెనక్కి నెట్టేస్తున్నారు. జానాభా గణనపై తాజాగా విడుదలైన ఓ నివేదిక ఈ విషయాన్ని స్పష్టం చేస్తోంది. ఈ నివేదికను విశ్లేషిస్తూ న్యూయార్క్‌ టైమ్స్‌ పత్రిక ఓ కథనాన్ని ప్రచురించింది. దాని ప్రకారం అమెరికాలోని కుటుంబ జాతీయ సగటు ఆదాయం 63,922 డాలర్లు. దానికన్నా దాదాపు రెట్టింపు స్థాయిలో భారతీయ కుటుంబాల సగటు ఆదాయం (1,23,700 డాలర్లు) ఉండడం గమనార్హం. ఈ విషయంలో అమెరికాలోని ఆసియన్లందరిలో భారతీయులే ముందున్నారు. 97,129 డాలర్లతో తైవాన్‌, 95 వేల డాలర్లతో ఫిలిప్పీన్స్‌ దేశాల వారు 2, 3 స్థానాల్లో ఉన్నారు. 40 వేల డాలర్ల కన్నా తక్కువ ఆదాయం పొందుతున్న కుటుంబాల జాతీయ సగటు 33 శాతం కాగా, భారతీయ కుటుంబాల సగటు 14 శాతం మాత్రమే. అలాగే విద్యలోనూ మనవాళ్లు దూసుకెళ్తున్నారు. అమెరికాలో గ్రాడ్యుయేట్ల జాతీయ సగటు 34 శాతం కాగా, భారతీయ అమెరికన్‌ గ్రాడ్యుయేట్ల సగటు ఏకంగా 79 శాతం ఉండడం విశేషం. కంప్యూటర్‌ సైన్స్‌, ఆర్థిక వ్యవహారాలు, వైద్యం లాంటి కీలక రంగాల్లో అత్యధిక వేతనాలు ఉండే ఉద్యోగాలను భారతీయులే గణనీయంగా దక్కించుకుంటున్నారని నివేదిక పేర్కొంది. అమెరికాలోని వైద్యుల్లో 9 శాతం భారతీయులేనని వెల్లడించింది.

ఆసియన్‌ అమెరికన్ల సంఖ్య మూడింతలు

అమెరికాలో ఆసియన్ల సంఖ్య గత 3 దశాబ్దాల్లో దాదాపు మూడింతలైంది. జనాభా పరంగా అమెరికాలోని నాలుగు ప్రధాన జాతుల్లో అత్యంత వేగంగా వృద్ధి చెందుతున్నది ఆసియన్లే. అమెరికాలో ప్రస్తుతం 40 లక్షలకు పైగా భారతీయులు నివసిస్తున్నారు. వారిలో 16 లక్షల మంది వీసా ఉన్నవారు. 14 లక్షల మంది నివాస హోదా ఉన్నవారు, 10 లక్షల మంది అక్కడే పుట్టినవారు. 

సామాజిక సేవలో ‘తానా’ ఒహియో వ్యాలీ



ఇంటర్నెట్‌ డెస్క్‌: సెప్టెంబర్ 25న ఒహియో వ్యాలీ క్లీవ్‌లాండ్‌లోని 150 మంది పాఠశాల విధ్యార్దులకు ‘తానా’కు చెందిన ఒహియో వ్యాలీ విభాగం బ్యాక్‌ప్యాక్‌లను అందజేసింది. వీటిని అందజేయడంలో పరమేష్ దేవినేని, రాజా కసుకుర్తి, స్వప్న మండవ, దుర్గ చిట్టిభక్తుని, రాజా అబ్బెనగారి, రవి వడ్లమూడి, సందీప్ గుంటుపల్లి, రామారావు పొంగులూరి, వెంకట్ మట్టా, నవీన్ మండెపూడి, నరేష్ బొడ్డు, ప్రసాద్ మువ్వా, శివ భీమవరపు, రాజ్ తీగల, తాజుల్ షైక్, రమణ ఈర్ల, సునీల్ నరహరి సహాయసహకారాలు అందజేశారు.  



అక్టోబర్ 1న ‘మన ఊరి కోసం’ 5కే వాక్/రన్‌ను ‘తానా’ ఒహియో వ్యాలీ స్థానిక నియోటా సంస్థతో కలిసి నిర్వహించారు. దీనికి మంచి స్పందన లభించింది. ఈ కార్యక్రమానికి పారడైస్ ఇండియన్ క్రుసైన్ స్పాన్సర్ చేసింది. ఈ సందర్భంగా నిర్వహించిన కాన్సర్, ఉచిత కంటి పరీక్షల శిబిరాలకు విరాళాలు ఇచ్చిన దాతలకు ‘తానా’ ధన్యవాదాలు తెలిపింది. అక్టోబర్ 1న నిర్వహించిన క్రికెట్ టోర్నీకి మంచి ఆదరణ లభించింది. 16 టీమ్‌లు ఉత్సాహంగా పాల్గొన్నాయి. విజేతలకు బహుమతులు అందజేశారు. ఈ కార్యక్రమం విజయవంతానికి శశాంక్ యార్లగడ్డ , కిశోర్, వేణు చావా కృషి చేశారు. ఈ కార్యక్రమాన్ని ఉదయ్ పటేల్, మను మెహతా, రియల్ ఫ్లెక్స్, ఇండియన్ క్రుసైన్ వారు స్పాన్సర్ చేశారు. ఈ కార్యక్రమాలు అన్ని విజయవంతం కావడానికి అన్నివిధాలా సహకరించిన ‘తానా’ ప్రెసిండెంట్ అంజయ్య చౌదరి లావు,  ‘తానా’ బోర్డు, ‘తానా’ పాలకవర్గం వారికి ‘తానా’ ఒహియో వాలీ ప్రతినిధి రవి వడ్లమూడి ధన్యవాదాలు తెలిపారు.

మనోళ్లు.. విశ్వగురువులు

అమెరికా, యూకేలో భారీగా ప్రవాస భారతీయ ఆచార్యులు

డీన్లు, విభాగాధిపతులుగానూ వందల మంది

 కొన్ని వర్సిటీలకు అధ్యక్షులుగా బాధ్యతలు

ఈనాడు, హైదరాబాద్‌: మనదేశానికి చెందిన అనేక మంది విద్యార్థులు విదేశాల్లో ఉన్నత విద్యాభ్యాసానికి వెళ్లే విషయం తెలిసిందే. అలాగే పలు బహుళజాతి సంస్థల నిర్వహణలోనూ మనవారు కీలకస్థానాల్లో ఉన్న సంగతీ విదితమే. మరి దేశానికే చెందిన అనేక మంది ప్రవాసులు పలు దేశాల్లో పెద్దఎత్తున ఆచార్యులుగా వ్యవహరిస్తున్న సంగతి తెలుసా?..ముఖ్యంగా అమెరికా, యూకే, కెనడా, ఆస్ట్రేలియా, జర్మనీ లాంటి పలు దేశాలు ప్రవాసభారతీయులు/ప్రవాసాంధ్రులకు ఆచార్యులుగా పట్టం కడుతున్నాయి. అంతేకాదు పరిపాలనా వ్యవహారాల్లోనూ కీలక బాధ్యతలు అప్పగిస్తున్నాయి. తాజాగా తెలుగు మహిళ నీలి బెండపూడి అమెరికాలోని పెన్సిల్వేనియా స్టేట్‌ యూనివర్సిటీకి తొలి మహిళా ప్రెసిడెంట్‌గా నియమితులు కావడం గమనార్హం.

భారత్‌ నుంచి విద్యార్థులు 1980 ప్రాంతంలో అమెరికాతోపాటు యూరప్‌ దేశాల్లో ఇంజినీరింగ్‌, పీహెచ్‌డీ చేసేందుకు వెళ్లి అక్కడే స్థిరపడ్డారు. అలాంటి వారు ఎంతో మంది అక్కడే బోధనా వృత్తి వైపు ఆసక్తి చూపారు. 990 వరకు అదే పరిస్థితి కొనసాగింది. అలా ఆచార్యవృత్తిలో రాణిస్తున్నవారిని ఆయా వర్సిటీలు ముఖ్యమైన స్థానాల్లో నియమిస్తూ మనవారికి సముచిత స్థానాలు కట్టబెడుతున్నాయి. ఇలా ఎంతో మంది ప్రవాస భారతీయులు(ప్రవాసాంధ్రులు/ప్రవాస తెలంగాణీయులు) మంచి హోదాల్లో నిలుస్తున్నారు. ఈ మేరకు రాష్ట్ర ఉన్నత విద్యామండలి మాజీ ఛైర్మన్‌ ఆచార్య తుమ్మల పాపిరెడ్డి విశ్లేషించారు.



అమెరికాలో 2010లోనే దాదాపు 300-400 మంది తెలుగు ఆచార్యులు పలు వర్సిటీల్లో వివిధ హోదాల్లో ఉన్నట్లు అంచనా వేశారు. వారు ఆచార్యులుగా, విభాగాధిపతులుగా, డీన్లుగా, ఉపాధ్యక్షులుగా పనిచేస్తున్నారు. దశాబ్దం తర్వాత ఆ సంఖ్య మరింత పెరిగి ఉంటుందని అంచనా. తాజాగా వైజాగ్‌కు చెందిన నీలి బెండపూడి పెన్సిల్వేనియా రాష్ట్ర వర్సిటీ ప్రెసిడెంట్‌గా తాజాగా నియమితులయ్యారు.



ఓయూలో మెకానికల్‌ ఇంజినీరింగ్‌ చదివిన జేఎన్‌ రెడ్డి ప్రస్తుతం అమెరికాలో అగ్రశ్రేణి వర్సిటీల్లో ఒకటైన టెక్సాస్‌ ఏ అండ్‌ ఎంలోని సెంటర్‌ ఆఫ్‌ ఇన్నోవేషన్‌ ఇన్‌ మెకానిక్స్‌ ఫర్‌ డిజైన్‌ అండ్‌ మాన్యుఫ్యాక్చరింగ్‌ సంచాలకుడిగా వ్యవహరిస్తున్నారు.



ఇంద్రా కె.రెడ్డి టెక్సాస్‌ ఏ అండ్‌ ఎం వర్సిటీలోని ఫార్మసీ కళాశాల వ్యవస్థాపక డీన్‌గా ఉన్నారు. కాకతీయ వర్సిటీలో ఆయన బీఫార్మసీ చదివారు.

* అమెరికాలో ఇంజినీరింగ్‌ విద్యకు అత్యంత ప్రసిద్ధి చెందిన కార్నెగీ మెలన్‌ విశ్వవిద్యాలయం అధ్యక్షుడిగా తమిళనాడుకు చెందిన సుబ్ర సురేష్‌ 2013లో ఎన్నికయ్యారు. ఆసియా దేశాలకు చెంది ఎంఐటీ డీన్‌గా పనిచేసిన మొదటి వ్యక్తి ఆయనే. బ్రౌన్‌ వర్సిటీలో అత్యంత చిన్న వయసులో ఆచార్యుడిగా నియమితులైన మొదటి భారతీయుడు కూడా ఆయనే.

* ప్రవాస భారతీయుడైన ప్రదీప్‌ ఖోస్లా కాలిఫోర్నియా వర్సిటీ ఛాన్స్‌లర్‌గా పనిచేయడం విశేషం.

* యూకేలోని లండన్‌ స్కూల్‌ ఆఫ్‌ ఎకనామిక్స్‌లో అమర్త్యసేన్‌, సుగతా మిత్ర, కుమార్‌ భట్టాచార్య, సుమంత్ర బోస్‌ తదితరులు, కేంబ్రిడ్డి వర్సిటీలో జైదీప్‌ ప్రభు తదితరులు పనిచేశారు.

* ఆక్స్‌ఫర్డ్‌, కేంబ్రిడ్జి, యూనివర్సిటీ కాలేజ్‌ లండన్‌, కింగ్స్‌ కాలేజ్‌ లండన్‌, మాంచెస్టర్‌, ఇంపీరియల్‌ కాలేజ్‌ ఆఫ్‌ సైన్స్‌ తదితర ప్రసిద్ధి చెందిన విద్యాసంస్థల్లో పదుల సంఖ్యలో భారతీయులు గురువులుగా వ్యవహరిస్తున్నారు.



* కొలంబియా విశ్వవిద్యాలయంలోని హయ్యర్‌ ఎడ్యుకేషన్‌ రీసెర్చ్‌ ఇన్‌స్టిట్యూట్‌ 2011లో విడుదల చేసిన సర్వే ప్రకారం 5.4 శాతం ఆసియన్లు బోధనా వృత్తిలో ఉంటే వారిలో 2-3 శాతం శాతం మంది భారతీయులే ఉంటారని అంచనా వేశారు.

* ఆచార్య అఖిల్‌ బిల్‌గ్రామి అగ్రదేశానికి చెందిన కొలంబియా వర్సిటీలోని ఫిలాసఫీ విభాగంలో 1985 నుంచి పనిచేస్తున్నారు. ముంబయికి చెందిన ఆయన అంతకు ముందు మిషిగన్‌ వర్సిటీలో సేవలందించారు.

ఎందరో తెలుగు వాళ్లు...



* ఓయూలో చదివిన రవి బెల్లంకొండ కొద్ది నెలల క్రితమే ఎమొరి వర్సిటీ అకడమిక్‌ వ్యవహారాలకు ప్రోవోస్ట్‌గా, ఎగ్జిక్యూటివ్‌ ఉపాధ్యక్షుడిగా నియమితులయ్యారు.

* హైదరాబాద్‌లోని ఇండియన్‌ బిజినెస్‌ స్కూల్‌(ఐఎస్‌బీ) డీన్‌గా నియమితులైన మదన్‌ పిల్లుట్ల కూడా లండన్‌ బిజినెస్‌ స్కూల్‌ ఆచార్యుడే. అక్కడ పనిచేస్తూనే ఇక్కడకు వచ్చారు.

* గణితం, సాంఖ్యక శాస్త్రంలో ప్రపంచ ప్రసిద్ధి చెందిన సీఆర్‌ రావు ఇప్పటికీ అమెరికాలోని పెన్సిల్వేనియా వర్సిటీలో ఎమిరిటీస్‌ ప్రొఫెసర్‌గా ఉన్నారు.

* ఆస్ట్రేలియన్‌ నేషనల్‌ యూనివర్సిటీ(ఏఎన్‌యూ) ముఖ్య ఆచార్యుడు చెన్నుపాటి జగదీష్‌ వచ్చే మే నెలలో ఆస్ట్రేలియన్‌ అకాడమీ ఆఫ్‌ సైన్స్‌ ప్రెసిడెంట్‌గా బాధ్యతలు స్వీకరించనున్నారు.



* అమెరికాలోని ప్రతిష్ఠాత్మక యేల్‌ వర్సిటీ పొలిటికల్‌ సైన్స్‌లో కరుణ మంతెన సహ ఆచార్యులుగా వ్యవహరిస్తున్నారు. ఆమె హార్వర్డ్‌ వర్సిటీ నుంచి 2004లో పీహెచ్‌డీ పొందారు. ఆమె రచించిన పలు పుస్తకాలు విశేష ఆదరణ పొందాయి.  



* అమెరికాలోని వాషింగ్టన్‌ వర్సిటీలో రాములు మామిడాల సీనియర్‌ ఆచార్యుడిగా కొనసాగుతున్నారు. ఈయన ఓయూలోనే మెకానికల్‌ ఇంజినీరింగ్‌ చదివారు. ఆయన 1985-86లోనే ఆ వర్సిటీలో టాప్‌ టెన్‌ ఆచార్యుల్లో ఒకరిగా పురస్కారం పొందారు. 2012లో జీవిత సాఫల్య పురస్కారం అందుకున్నారు.



* యూఎస్‌లోని ది న్యూ స్కూల్‌ ఫర్‌ సోషల్‌ రీసెర్చ్‌లో సంజయ్‌ జి రెడ్డి అసోసియేట్‌ ప్రొఫెసర్‌గా ఉన్నారు. ఆ వర్సిటీలో ఇండియా-చైనా ఇన్‌స్టిట్యూట్‌కు కో అకడమిక్‌ డైరెక్టర్‌గా కూడా పనిచేశారు. ఆయన రాసిన వ్యాసాలు, పుస్తకాలు పలు భాషాల్లోకి అనువాదమయ్యాయి. ఆయన హార్వర్డ్‌ వర్సిటీ నుంచి ఆర్థిక శాస్త్రంలో పీహెచ్‌డీ పొందారు. 

యూకేలో భారతీయ గురువులు



సింగపూర్‌లో ఘనంగా కార్తీక పౌర్ణమి వేడుకలు



సింగపూర్‌: కార్తీక పౌర్ణమి వేడుకలు సింగపూర్‌లో ఘనంగా జరిగాయి. ‘శ్రీ సాంస్కృతిక కళాసారథి’ ఆధ్వర్యంలో అంతర్జాల వేదికగా ప్రసారం చేసిన వేడుకలను ప్రపంచవ్యాప్తంగా ఉన్న ప్రవాస తెలుగు వారు వీక్షించి భక్తితో తన్మయత్వం చెందారు. హరికథకు పుట్టినిల్లయిన విజయనగరం నుంచి ‘హరికథా చూడామణి’ కాళ్ళ నిర్మల భాగవతారిణి ఆలపించిన హరికథా గానంతో కార్యక్రమం ప్రారంభించారు. వల్లీ కళ్యాణం ఇతివృత్తంగా రుద్రాక్ష మహిమను తెలుపుతూ చక్కటి కథాగానంతో, పద్యాలతో మృదుమధుర గాత్రంతో అందరిని ఆకట్టుకున్నారు. ఎం.జి.భానుహర్ష వయోలిన్‌, యమ్.మహేశ్వరరావు మృదంగం  హరికథలో మరింత లీనం చేసింది. పశ్చిమ గోదావరి జిల్లా తణుకు నుంచి, ‘శ్రీ విఘ్నేశ్వర కళా బృందం’ బుర్రకథ కళాకారులు ‘పార్వతీ కళ్యాణ’ ఘట్టాన్ని చక్కటి తెలుగు మాటలలో లయబద్ధంగా వినిపించారు. ప్రధాన కథకులుగా యడవల్లి కృష్ణ ప్రసాద్ పాల్గొనగా, వచనంతో చిరంజీవి, హాస్యంతో కన్నబాబు సహకారాన్ని అందించి మెప్పించారు. 



ఈ సందర్భంగా ‘శ్రీ సాంస్కృతిక కళాసారథి’ అధ్యక్షులు రత్నకుమార్ కవుటూరు మాట్లాడుతూ ‘కరోనా కష్టకాలంలో ఆదరణ కరవైపోతున్న హరికథ, బుర్రకథ  వంటి సంప్రదాయక కళలకు చేయూతనివ్వాలనుకున్నాం. అందుకే కార్తీక పౌర్ణమి పర్వదిన సందర్భంగా భక్తి మార్గంతో మేళవించి ఈ కార్యక్రమం ఏర్పాటు చేశాం. దీనికి ‘గోల్డెన్ హెరిటేజ్ ఆఫ్ విజయనగరం ఛారిటబుల్ ఫౌండేషన్’ సంస్థ, సింగపూర్ నుంచి స్థానిక సభ్యులు ముందుకు వచ్చారు. కథాగానం వినిపించిన కళాకారులకు పారితోషికాలు అందించడం చాలా ఆనందంగా ఉంది’ అని  దాతలందరికీ కృతజ్ఞతలు తెలియజేశారు.



ఈ కార్యక్రమంలో సింగపూర్ నుంచి స్థానిక గాయనీగాయకులు సౌభాగ్యలక్ష్మి తంగిరాల, విద్యాధరి కాపవరపు, రాధికా నడదూరు, షర్మిళ చిత్రాడ, యడవల్లి శేషుకుమారి, శ్రీవిద్య , శ్రీరామ్, పాల్గొని చక్కటి శాస్త్రీయ శివభక్తి గీతాలను  ఆలపించారు. రామాంజనేయులు చామిరాజు వ్యాఖ్యానం చేయగా, భాస్కర్ ఊలపల్లి, రాధిక మంగిపూడి సహ నిర్వాహకులు వ్యవహరించారు. రాధాకృష్ణ గణేశ్న సాంకేతిక నిర్వాహకులుగా నడిపించిన ఈ కార్యక్రమాన్ని సుమారు 1000 మంది పైగా ప్రపంచ నలుమూలల నుండి యూట్యూబ్, ఫేస్‌బుక్‌ ద్వారా వీక్షించారు.









 

Liquor Bottle Missing: మందు సీసా ఏమైంది మహాశయా!

రూ.4.32 లక్షల మద్యం అదృశ్యంపై అమెరికాలో దర్యాప్తు



వాషింగ్టన్‌: అమెరికా ప్రభుత్వ వార్షిక ఆడిటింగులో ఇటీవల బయటపడిన ఓ ‘మందు మర్మం’ అధికారవర్గాల్లో చర్చనీయాంశంగా మారి.. ఇపుడు దానిపై విచారణ కూడా జరుగుతోంది. 2019లో అమెరికా విదేశాంగ మంత్రిగా ఉన్న మైక్‌ పాంపియో జపాన్‌ పర్యటనకు వెళ్లినపుడు అక్కడి ప్రభుత్వం ఈయనకు రూ.4.32 లక్షల (5,800 అమెరికన్‌ డాలర్లు) విలువ చేసే విస్కీ సీసా బహుమతిగా ఇచ్చింది. అమెరికా నిబంధనల ప్రకారం ప్రభుత్వ ప్రతినిధులు రూ.29 వేలకు (390 డాలర్లు) మించిన బహుమతులు వ్యక్తిగతంగా వాడుకోరాదు. అంతగా అవసరమైతే దాని ఖరీదు కట్టి సొంతం చేసుకోవచ్చు. ఈ పరిమితి కన్నా ఎన్నో రెట్లు అధిక ధర ఉన్న జపాన్‌ మద్యం సీసా ఏమైందన్నది ఇపుడు లెక్క తేలడం లేదు. ఈ వ్యవహారంపై విచారణ జరుగుతున్నట్లు ‘ది న్యూయార్క్‌ టైమ్స్‌’ వెల్లడించింది. అసలు అటువంటి బహుమతి అందుకున్నట్టే తనకు గుర్తు లేదని మైక్‌ పాంపియో చెబుతున్నారు 

KTR: ప్రవాసులే తెలంగాణ రాయబారులు

రాష్ట్ర అభివృద్ధికి మీరే వెన్నుదన్ను  
పెట్టుబడుల సాధనకు ఊతమివ్వాలి
అమెరికాలో మంత్రి కేటీఆర్‌



ఈనాడు, హైదరాబాద్‌: తెలంగాణకు దేశవిదేశాల్లోని ప్రవాసులే గొప్ప రాయబారులని.. సొంత రాష్ట్ర అభివృద్ధికి వెన్నుదన్నుగా నిలుస్తున్నారని పరిశ్రమలు, ఐటీ శాఖల మంత్రి కేటీఆర్‌ పేర్కొన్నారు. పెట్టుబడుల సాధనకు నిరంతర కృషి చేయాలని, మన ఊరు-మన బడి కార్యక్రమానికి పెద్దఎత్తున చేయూతనివ్వాలని కోరారు. రాష్ట్రానికి భారీగా పెట్టుబడులు తీసుకొచ్చే లక్ష్యంతో అమెరికాకు వెళ్లిన కేటీఆర్‌కు ఆదివారం లాస్‌ఏంజెలెస్‌ విమానాశ్రయంలో ప్రవాసులు, తెరాస కార్యకర్తలు ఘన స్వాగతం పలికారు.శాలువాలతో సత్కరించారు. అనంతరం మంత్రి విమానాశ్రయంలో ప్రవాసులతో సమావేశమయ్యారు. ఈ సందర్భంగా తన పర్యటన లక్ష్యాలను వారికి వివరించారు.

‘‘ప్రపంచంలోని 60 శాతం దేశాలకు చెందిన సంస్థలు భారీ పెట్టుబడులతో తెలంగాణలో పరిశ్రమలు, ఆర్థిక సంస్థలు, పరిశోధన, అభివృద్ధి కేంద్రాలను నెలకొల్పాయి. అమెరికాకు చెందిన ప్రముఖ సంస్థలు హైదరాబాద్‌లో ప్రధాన కార్యాలయాలను స్థాపించాయి. రాష్ట్రంలో పెట్టుబడులకు ఉన్న విస్తృత అవకాశాల దృష్ట్యా మరిన్ని సంస్థలు ఆసక్తి చూపిస్తున్నాయి. ఆయా సంస్థలతో సంప్రదింపులు జరపడంతోపాటు కొత్త వాటిని ఆకర్షించేందుకు మళ్లీ అమెరికాకు వచ్చా. తెలంగాణలో పరిశ్రమల కోసం 80 వేల ఎకరాలకుపైగా భూమి అందుబాటులో ఉంది. వాహనరంగంతో పాటు మరికొన్ని రంగాల్లో భారీ పరిశ్రమలు ఏర్పాటు కావాల్సి ఉంది. యువతకు వేల సంఖ్యలో ఉద్యోగాలు రావాలి. వీటన్నింటినీ సాధించేందుకు విదేశీ పర్యటనలు చేస్తున్నా.

రాష్ట్ర పండగలకు అమెరికాలోనూ సందడి..

అమెరికా అభివృద్ధిలో ప్రవాస తెలంగాణీయులు ముఖ్యపాత్ర పోషిస్తున్నారు. వారి ద్వారా తెలంగాణ ఖ్యాతి విస్తరిస్తోంది. రాష్ట్రంలో పండగలు వస్తే.. అమెరికాలోనూ అదే వాతావరణం కనిపిస్తోంది. బతుకమ్మ, బోనాలు, దసరా, దీపావళి తదితర వేడుకలను ఇక్కడ ఘనంగా నిర్వహించి మన సంస్కృతి, సంప్రదాయాలను చాటుతున్నారు.



ప్రవాసుల సంక్షేమానికి కృషి..

తెలంగాణలోని ప్రభుత్వ పాఠశాలలన్నింటినీ అభివృద్ధి చేసి, వాటికి కొత్త రూపు తేవాలనే బృహత్తర సంకల్పంతో సీఎం కేసీఆర్‌ ‘మన ఊరు-మనబడి’ పథకాన్ని చేపట్టారు. దానికి పెద్దఎత్తున విరాళాలు అందుతున్నాయి. మీరూ విరాళాలు అందించి విద్యార్థుల అభ్యున్నతికి కృషి చేయాలి. ప్రవాసుల సంక్షేమానికి పెద్దఎత్తున కృషి చేస్తున్నాం. ఎవరికి ఏ ఆపద వచ్చినా వెంటనే ఆదుకుంటున్నాం. మన వినతులపై హైదరాబాద్‌లోని అమెరికన్‌ కాన్సులేట్‌ అధికారులు, అమెరికాలోని భారత రాయబార కార్యాలయ అధికారులు చక్కగా సహకరిస్తున్నారు’’ అని కేటీఆర్‌ తెలిపారు.

ఈ సందర్భంగా ప్రవాసులు మాట్లాడుతూ.. రాష్ట్ర అభివృద్ధి, సంక్షేమ పథకాలు అందరినీ ఆకర్షిస్తున్నాయన్నారు. దేశంలో ఎక్కడా లేని విధంగా పెద్ద సంఖ్యలో ఉద్యోగాల భర్తీకి చర్యలు చేపట్టడం ద్వారా సీఎం కేసీఆర్‌ చరిత్ర సృష్టించారని కొనియాడారు. ‘మన ఊరు - మన బడి’కి అమెరికా నుంచి పెద్దఎత్తున విరాళాలను సమీకరిస్తామన్నారు. ఈ సమావేశంలో తెలంగాణ పరిశ్రమలు, ఐటీ శాఖల ముఖ్యకార్యదర్శి జయేశ్‌రంజన్‌ తదితరులు పాల్గొన్నారు. 

Ida hurricane: ‘ఇడా’తో లూసియానా అంధకారం

హరికేన్‌ వల్ల విద్యుత్‌ సేవలకు తీవ్ర అంతరాయం
చీకట్లో మగ్గిన 10 లక్షల మంది



న్యూఅర్లీన్స్‌: ఇడా హరికేన్‌ అమెరికాలో బీభత్సం సృష్టించింది. గంటకు 140 కిలోమీటర్ల వేగంతో కూడిన భీకరమైన గాలులతో విరుచుకుపడుతూ కల్లోలం రేపింది. ఐదో అత్యంత తీవ్రమైన హరికేన్‌గా నిలిచిన దీని ప్రభావం లూసియానాపై ఎక్కువగా కనిపించింది. అక్కడి న్యూఅర్లీన్స్‌ నగరంలో తుపాను ముంచెత్తడంతో వీధులన్నీ జలమయమయ్యాయి. ఆదివారం రాత్రి(అక్కడి కాలమానం ప్రకారం) నగరం మొత్తం విద్యుత్‌ సరఫరా నిలిచిపోయింది. లూసియానా, మిసిసిపిల్లో మొత్తం మీద సుమారు 10 లక్షల మంది ఇళ్లలో కరెంటు లేక ఉక్కిరిబిక్కిరయ్యారు. ఆసుపత్రుల్లో చికిత్స పొందుతున్న రోగులు తీవ్ర ఇబ్బందులు పడ్డారు. కొవిడ్‌ బాధితులతో పాటు అత్యవసర చికిత్సలు అవసరమైనవారి కోసం చాలా చోట్ల జనరేటర్లతో ఆసుపత్రులను నిర్వహించాల్సి వచ్చింది. అత్యవసర సహాయం కోసం ఏర్పాటు చేసిన 911 సేవలకూ ఆటంకాలు ఎదురయ్యాయి. చాలా చోట్ల చెట్లు కూలిపోవడంతో పాటు ఇళ్ల కప్పులు ధ్వంసమయ్యాయి. కరెంటు స్తంభాలు నేలకొరిగాయి. ప్రయిరీవిల్లేలో చెట్టు తన మీద పడడంతో ఓ వ్యక్తి ప్రాణాలు కోల్పోయారు. దక్షిణ లూసియానాలో ఉన్న చిత్తడి నేలలపైనా హరికేన్‌ తన ప్రతాపం చూపింది. సమీపంలోనే ఉన్న పెట్రోకెమికల్‌ కారిడార్‌ను చుట్టుముట్టింది. దీంతో ఆ ప్రాంతంలో నివసిస్తున్న 20 లక్షల మంది బిక్కుబిక్కుమంటూ గడిపారు. 

మెక్సికోలో శాంతించిన నోరా

మెక్సికోలో కల్లోలం రేపిన నోరా తుపాను కూడా కాస్త శాంతించింది. ఆదివారం మధ్యాహ్నానికి తీవ్రత తగ్గింది. దీని ప్రభావంతో ప్యూర్టో వల్లార్టాలో హోటల్‌ భవనం పాక్షికంగా కూలి ఓ యువకుడు మరణించాడు. కారు కొట్టుకుపోవడంతో ఓ మహిళ గల్లంతైంది. ఆరుగురు జాలర్ల ఆచూకీ తెలియాల్సి ఉంది. కొండ చరియలు విరిగిపడి ఇద్దరు గాయపడ్డారు. 500 ఇళ్లు ధ్వంసమయ్యాయి.

వెనక్కు ప్రవహిస్తున్న నది!

ఇడా హరికేన్‌తో ప్రచండ గాలుల ధాటికి లూసియానా రాష్ట్రంలోని న్యూ అర్లీన్స్‌ వద్ద మిసిసిపి నది వ్యతిరేక దిశలో ప్రవహిస్తోంది. దీన్ని అత్యంత అసాధారణమైన విషయంగా అమెరికా జియోలాజికల్‌ సర్వే పేర్కొంది. 

15న మేరీల్యాండ్‌లో తెదేపా 6వ మహానాడు



మేరీల్యాండ్‌: అధికార, అభివృద్ధి వికేంద్రీకరణకు ఆధ్యుడు ఎన్టీఆర్‌ అని ఎన్‌ఆర్‌ఐ టీడీపీ కోఆర్డినేటర్‌ జయరాం కోమటి అన్నారు. ఎన్టీఆర్‌ శతజయంతి ఉత్సవాల్లో భాగంగా ఈనెల 15న  కోమటి జయరాం అధ్యక్షతన ఎన్‌ఆర్‌ఐ టీడీపీ మేరీల్యాండ్‌ విభాగం ఆధ్వర్యంలో 6వ మహానాడు జరుగుతుందని తెలిపారు. మేరీ ల్యాండ్‌లో ఉన్న తెలుగుదేశం పార్టీ సభ్యులందరూ ఉత్సాహంతో ఎన్టీఆర్‌ శతజయంతి ఉత్సవాలు విజయవంతం చేసేందుకు సమష్టిగా కృషి చేస్తున్నారన్నారు. ఈ కార్యక్రమంలో మాజీ ఎమ్మెల్సీ వైవీబీ రాజేంద్రప్రసాద్‌, మిర్చియార్డ్‌ మాజీ ఛైర్మన్‌ మన్నవ సుబ్బారావు తదితరులు పాల్గొంటారని చెప్పారు. ఎన్టీఆర్‌కు భారత రత్న ఇవ్వాలని, హెల్త్‌ యూనివర్సిటీకి ఎన్టీఆర్‌ పేరు కొనసాగించాలని డిమాండ్‌ చేశారు. అమరావతి రైతుల పాదయాత్ర, క్షీణిస్తున్న శాంతిభద్రతలు- ఆగని వేధింపులు, అక్రమ అరెస్టులు, సభ్యత్వ నమోద, పార్టీ సంస్థాగత నిర్మాణంపై తీర్మానాలు ఉంటాయని పేర్కొన్నారు.

US Visa: భారతీయ విద్యార్థులకు అమెరికా శుభవార్త

ఈ ఏడాదీ రికార్డు స్థాయిలో వీసాల జారీకి సన్నద్ధం



దిల్లీ: అమెరికాలో ఉన్నత విద్య చదవాలనుకునే భారతీయ విద్యార్థులకు శుభవార్త. గతేడాదిని మించి ఈ ఏడాది భారీ స్థాయిలో విద్యార్థుల వీసాలను జారీ చేయనున్నట్లు ఇక్కడి అమెరికా ఎంబసీ అధికారిణి పాట్రిసియా లసినా తెలిపారు. కరోనా పరిస్థితులు ఉన్నప్పటికీ 2021 వేసవిలో రికార్డు స్థాయిలో సుమారు 62 వేల మంది భారతీయ విద్యార్థులకు వీసాలు జారీ చేశామని, ప్రస్తుత ప్రవేశాల కోసం లక్ష దరఖాస్తులను పరిశీలిస్తున్నామని చెప్పారు. ఎంబసీలో మంగళవారం నిర్వహించిన 6వ విద్యార్థి వీసాల దినోత్సవంలో ఆమె ఈమేరకు మాట్లాడారు. ‘‘అమెరికా విద్యాసంస్థలకు, సమాజానికి తోడ్పాటునందిస్తున్న అంతర్జాతీయ విద్యార్థులకు, ముఖ్యంగా భారతీయులకు మా దేశం ఎంతో విలువనిస్తుంది. అమెరికాలోని విదేశీ విద్యార్థుల సంఖ్యలో భారతీయలు రెండో స్థానంలో ఉన్నారు’’ అని పాట్రిసియా పేర్కొన్నారు. ప్రస్తుతం 2 లక్షలకు పైగా భారతీయ విద్యార్థులు అమెరికాలోని వివిధ విద్యాసంస్థల్లో చదువుతున్నారని, మొత్తం విదేశీ విద్యార్థుల్లో వారి సంఖ్య 20 శాతానికిపైగా ఉందని వెల్లడించింది. 

మెక్సికోలో డ్రగ్స్‌ ముఠా కాల్పులు.. ప్రవాస భారతీయురాలి మృతి



లాస్‌ఏంజెలెస్‌: 30వ పుట్టినరోజు పండుగను ఘనంగా నిర్వహించుకునే ఉద్దేశంతో మెక్సికో వెళ్లిన భారతీయ అమెరికన్‌ అంజలి ర్యోట్‌ అనూహ్య రీతిలో మాదక ద్రవ్యాల ముఠాల కాల్పులకు బలైపోయారు. బుధవారం రాత్రి ఆమె తన భర్త ఉత్కర్ష్‌తో కలిసి ఒక రెస్టారెంట్లో భోజనం చేస్తున్నప్పుడు సమీపంలో డ్రగ్స్‌ ముఠాలు పరస్పర కాల్పులకు తెగబడ్డాయి. తూటాలు దూసుకురావడంతో అక్కడ ఉన్నవారిలో అంజలితో పాటు జర్మనీ పర్యాటకురాలు ప్రాణాలు కోల్పోయారు. గతంలో యాహూలో, ప్రస్తుతం లింక్డ్‌ఇన్‌లో సీనియర్‌ ఇంజినీర్‌గా ఉన్న అంజలి కాలిఫోర్నియా వాసి. ప్రయాణాలను ఇష్టపడే ఆమె బ్లాగర్‌ కూడా. ఆమె తల్లిదండ్రులు హిమాచల్‌ప్రదేశ్‌ వాస్తవ్యులు. 

TAMA: పన్నుల అంశంపై తామా-రియల్‌ ట్యాక్స్‌ అల్లీ సెమినార్‌



అమెరికా: తెలుగు అసోసియేషన్‌ ఆఫ్‌ మెట్రో అట్లాంటా (తామా)-రియల్‌ ట్యాక్స్‌ అల్లీ సంయుక్త ఆధ్వర్యంలో పన్ను చట్టాల్లో మార్పులు, ఆర్థిక ప్రణాళికపై సదస్సు విజయవంతంగా జరిగింది. అల్ఫారెట్టా GAలోని డేసనా మిడిల్‌ స్కూల్‌లో జరిగిన ఈ సదస్సుకు 140మందికి పైగా హాజరయ్యారు. పన్ను చట్టాల్లో మార్పులకు సంబంధించిన అనేక అంశాలపై రియల్‌ ట్యాక్స్‌ అల్లీ సంస్థ సీఈవో హరిప్రసాద్‌ వివరించారు. వ్యక్తిగత, వ్యాపారవేత్తలకు సంబంధించిన పన్ను చట్టాల్లో మార్పులతో పాటు పన్నుల్లో కోత, ట్యాక్స్‌ క్రెడిట్స్‌, ట్యాక్స్‌ సేవింగ్‌ సంబంధిత వ్యూహాలను అందరికీ సరళంగా అర్థమయ్యేలా వివరించి ప్రశంసలు అందుకున్నారు.

తామా కార్యదర్శి శ్రీనివాస్‌ రామిశెట్టి ఈ కార్యక్రమంలో ప్రారంభోపన్యాసం చేశారు. ఈ సెమినార్‌ ట్యాక్స్‌ ఫైలింగ్‌తో పాటు అనేక క్లిష్టమైన అంశాలను అర్థంచేసేందుకు, పొదుపు చేయడం ద్వారా వచ్చే ఉపయోగాల గురించి అందరికీ అర్థమయ్యేలా చెప్పేందుకు నిర్వహించినట్టు తెలిపారు. బోర్డు ఛైర్మన్‌ సుబ్బారావు మద్దాలి మాట్లాడుతూ.. తామా నిర్వహించిన వివిధ కార్యక్రమాలను వివరిచండంతో పాటు తెలుగు కమ్యూనిటీ కోసం అనేక ఈవెంట్లు చేపడుతున్నట్టు చెప్పారు. ఈ సెమినార్‌ ద్వితీయార్థంలో ఇటీవల ప్రకటించిన పన్ను సంస్కరణలపై చర్చించారు. ఈ సంస్కరణల వల్ల కలిగే లాభనష్టాలను హరిప్రసాద్‌ అందరికీ సులభంగా అర్థమయ్యేలా వివరించారు. ఈ సెషన్‌లో పాల్గొన్న వారిలో కొందరు అడిగిన ప్రశ్నలకు ఓపికగా సమాధానాలు చెప్పారు. 



అనంతరం అధ్యక్షుడు సాయిరాం కారుమంచి తామా సభ్యుల్ని వేదికపైకి ఆహ్వానించి ముఖ్యంగా ఏప్రిల్‌ 8న జరిగే ఉగాదితో రాబోయే రోజుల్లో నిర్వహించబోయే కార్యక్రమాలను వివరించారు. అలాగే, ఆ సంస్థకు ఎంతోకాలంగా మద్దతుదారులుగా ఉన్న శ్రీకాంత్‌ మాదినేని, శేషగిరిరావు మండవతో పాటు చంద్రశేఖర్‌ మైలవరపును వేదికపైకి ఆహ్వానించారు. ఈ సందర్భంగా వీరంతా తామాతో తమ అనుబంధాన్ని గుర్తు చేసుకున్నారు. ఆ సంస్థ చేస్తోన్న కార్యక్రమాలను ప్రశంసించారు. అనంతరం తామా బృందం వీరిని సన్మానించింది. ఈ కార్యక్రమానికి సహకరించిన ప్రతి ఒక్కరికీ నిర్వాహకులు కృతజ్ఞతలు తెలిపారు. 



అన్ని వయసుల్లో ఉన్నవారికి ఉపయోగపడేలా తామా పలు కార్యక్రమాలను నిర్వహిస్తుంటుంది. ఉచిత వైద్య శిబిరాలు, పండగలు, సాహిత్య, సాంస్కృతి కార్యక్రమాలు, స్పోర్ట్‌ మీట్‌లు, విద్య, శిక్షణా కార్యక్రమాలు, విద్యార్థులకు పోటీలు, మహిళలు, యువతను ప్రోత్సహించేలా పలు ఈవెంట్లతో పాటు రక్తదాన శిబిరాలు, వ్యాక్సినేషన్‌ కేంద్రాలను ఏర్పాటు చేస్తుంటుందని నిర్వాహకులు తెలిపారు. తమ సంస్థ కార్యకలాపాల గురించి తెలుసుకొనేందుకు  www.tama.orgవెబ్‌సైట్‌ను సందర్శించొచ్చని తెలిపారు.

Karthikeya 2: నిఖిల్‌కు న్యూజెర్సీ ఎడిసన్‌ మేయర్‌ అభినందన

దుబాయ్‌లో ఘనంగా చంద్రబాబు జన్మదిన వేడుకలు



దుబాయ్‌: తెలుగుదేశం పార్టీ అధినేత, ఏపీ మాజీ ముఖ్యమంత్రి నారా చంద్రబాబు నాయుడు జన్మదిన వేడుకలు దుబాయ్‌లోని కరామ ప్రాంతంలో ఘనంగా జరిగాయి. పలువురు తెదేపా ఎన్నారై నాయకులు, కార్యకర్తలు తమ కుటుంబ సభ్యులతో కలిసి ఈ వేడుకలను నిర్వహించారు. చంద్రబాబు నాయుడు ఇలాంటి పుట్టినరోజు వేడుకలు మరెన్నో జరుపుకోవాలని శుభాకాంక్షలు తెలిపారు. ఈ సందర్భంగా పలువురు నాయకులు మాట్లాడుతూ రాష్ట్రాన్ని సన్మార్గంలో నడిపించాలి అంటే బాబు బ్యాక్ అనే నినాదాన్ని పాటించి మళ్లీ ముఖ్యమంత్రిని చేసేవరకు కష్టపడాలని అన్నారు. ఈ కార్యక్రమంలో షేఖ్ ఖాదర్ బాషా, అనురాధ ఓబిలిశెట్టి, రవికిరణ్, కందుల దుర్గాప్రసాద్, వినోద్ రెడ్డి మాదా, సూర్యదేవర సాహుల్, సుద్దాల విజేత, గరికపాటి శ్రావణి, దండు పార్థసారథి తదితరులు పాల్గొన్నారు.







 

జన్మభూమిలో పనిచేసే అదృష్టం దక్కింది!



లండన్‌లో కార్పొరేట్‌ అటార్నీగా కెరియర్‌ని మొదలుపెట్టిన వీణారెడ్డి...  ప్రతిష్ఠాత్మక యూఎన్‌ ఏజెన్సీ ఫర్‌ ఇంటర్నేషనల్‌ డెవలప్‌మెంట్‌లో కొలువుని సాధించారు. ప్రస్తుతం ఆ సంస్థ తరపున భారత్‌, భూటాన్‌ మిషన్‌ డైరెక్టర్‌గా బాధ్యతలు చేపట్టి ఆ ఘనత సాధించిన తొలి భారతీయురాలిగా నిలిచారు. హైదరాబాద్‌ వచ్చిన ఆమె ‘వసుంధర’తో ప్రత్యేకంగా మాట్లాడారు... తన ప్రస్థానాన్ని పంచుకున్నారు...

నేను పుట్టింది ఆంధ్రప్రదేశ్‌లోని ప్రొద్దుటూరులో. పెరిగింది అమెరికా, బ్రిటన్‌లలో. మూడు సంవత్సరాల వయసులో అమ్మా, నాన్నలతో లండన్‌ వెళ్లటంతో నా చదువు సంధ్యలు అక్కడే సాగాయి. నాన్నది  ప్రొద్దుటూరు. అమ్మ రామలక్ష్మమ్మది కర్నూలు జిల్లా కోయిలకుంట్ల. ఇప్పటికీ ఆ రెండు ప్రాంతాల్లో చాలా మంది బంధువులు ఉన్నారు. రాకపోకలు సాగుతూనే ఉంటాయి. మా నాన్న విశ్వనాధ బలరామరెడ్డి కర్నూలు మెడికల్‌ కళాశాలలో చదువుకున్నారు. చేతనైనంతలో పేదలకు సాయం చేయాలన్నది ఆయన ధోరణి. ఆ లక్షణాలు నాలోనూ ప్రవహిస్తున్నాయి. అయితే నా మనసు వైద్యం వైపు కాకుండా న్యాయశాస్త్రం మీదకి మళ్లింది. బ్రిటన్‌ నుంచి అమెరికా వచ్చాక ‘లా’లో పీహెచ్‌డీ చేశాను. కార్పొరేట్‌ అటార్నీగా లండన్‌, లాస్‌ఏంజెల్స్‌, న్యూయార్కుల్లో పని చేస్తుండగా అమెరికన్‌ ఫారెన్‌ సర్వీసు సాధించాను. అమెరికా అంతర్జాతీయ అభివృద్ధి సంస్థలో (యూఎస్‌ ఏజెన్సీ ఫర్‌ ఇంటర్నేషనల్‌ డెవలప్‌మెంట్‌- యూఎస్‌ ఏఐడి)లో న్యాయాధికారిగా 2004లో ఉద్యోగంలో చేరాను.



మన వంటకాలుంటే పండగే

తెలుగు వంటకాలు ఇంట్లో వండిన రోజు మాకు పండగే. గోంగూర పచ్చడి, గోంగూర పులుసు, బెండకాయ వేపుడు, పులుసులు అంటే ప్రాణం లేచొస్తుంది. హైదరాబాద్‌ బిర్యానీ సంగతి చెప్పనక్కర్లేదు. ఆయా కూరగాయల లభ్యత అక్కడి దేశాల్లో అంతంత మాత్రమే కదా. అందుకే అవి వండిన రోజు ఎక్కువ ఉత్సాహం వస్తుంది. అదృష్టం కొద్దీ ఇప్పుడు మన దేశంలో పని చేసే అవకాశం వచ్చింది. ఇక ప్రతి రోజూ తెలుగు వంటలే. మా అమ్మ వంటలు చాలా రుచిగా చేస్తుంది. నేనూ వంట చేస్తాను. చిత్రాన్నం, పప్పు బాగా చేస్తాను. కొన్నేళ్ల తరువాత ఇప్పుడే హైదరాబాద్‌ బిర్యానీ రుచి చూశాను. అమెరికాలోనూ అక్కడక్కడా బిర్యానీ దొరికినా ఈ రుచి ఎక్కడా రాదు. ఇంట్లో తెలుగు మాట్లాడుతుంటాం కానీ అనర్గళంగా కాదు. మేమున్న సమాజంలో తెలుగు మాట్లాడే వారు తక్కువ. అందువల్ల గలగలా మాట్లాడలేను. అలాగని మాతృభాషను మరిచేది లేదు. ఊమాట్లాడుతుంటేనే భాష సజీవంగా ఉంటుంది. సంస్కృతి మన వెన్నంటి ఉంటుంది.

- ఐ.ఆర్‌.శ్రీనివాసరావు, హైదరాబాద్‌ 

అమెరికా వెళ్తున్నారా..?

టీకా ధ్రువీకరణ పత్రం తప్పనిసరి

కొవిన్‌ పోర్టల్‌లో, వాట్సప్‌లోనూ పొందొచ్చు



ఈనాడు, హైదరాబాద్‌: తమ దేశానికి వచ్చే విదేశీయులకు తప్పనిసరిగా కరోనా టీకా రెండు డోసులు తీసుకున్నట్లు ధ్రువీకరణ పత్రం ఉండాలని అమెరికా ప్రకటించింది. ప్రయాణానికి మూడు రోజుల ముందు తీసుకున్న ఆర్టీ-పీసీఆర్‌ పరీక్ష నెగిటివ్‌ రిపోర్టు కూడా ఉండాలని స్పష్టంచేసింది. చాలా దేశాలు ఇవే నిబంధనలు విధిస్తున్నాయి. మన దేశంలోనూ కొన్ని ప్రాంతాల్లో.. ముఖ్యంగా ఉత్తరాదిలోని కొన్ని ప్రముఖ ఆలయాల సందర్శనకు ధ్రువీకరణ పత్రం చూపించాలి. లేదా కొవిడ్‌ నెగెటివ్‌ ధ్రువపత్రమైనా తప్పనిసరి. అయితే టీకా ధ్రువీకరణ పత్రాలు లేక చాలామంది ఇబ్బందులు పడుతున్నారు. కొందరికి ఒకే డోసు తీసుకున్నట్లు పత్రం వస్తుంటే.. మరికొందరికి ఆ సమాచారమూ అందడం లేదు.

ఎందుకిలా?

కొందరు టీకా రెండు డోసులను వేర్వేరు కేంద్రాల్లో తీసుకున్నారు. టీకా తీసుకునేముందు కొవిన్‌ పోర్టల్‌లో లేదా ఆరోగ్యసేతులో నమోదు చేసుకోవాలి. కొన్ని ప్రైవేటు ఆసుపత్రులు భారీఎత్తున టీకాలు అందించే క్రమంలో సొంత వెబ్‌సైట్‌లో వివరాలు నమోదు చేశాయి. ఒక రిజిస్ట్రేషన్‌ నంబర్‌ ఇచ్చి, దాని ఆధారంగా టీకాలు ఇచ్చాయి. అధికారిక వెబ్‌సైట్‌లో వివరాలు సక్రమంగా నమోదు చేయలేదు. ఇలాంటి వారికి తొలి డోసు తీసుకున్నట్లు ధ్రువీకరణ పత్రాలు వస్తున్నాయి. నిమ్స్‌లో టీకా కార్యక్రమం ప్రారంభించే సమయంలో వైద్యులు, సిబ్బంది మాత్రమే కాకుండా వారి కుటుంబ సభ్యులు, బంధువులు.. ఇలా చాలామంది టీకాలు తీసుకున్నారు. వారి పేర్లు ఆరోగ్యసేతు/కొవిన్‌ పోర్టల్‌లో నమోదు కాలేదు. రెండు డోసులు తీసుకున్నా ధ్రువపత్రం అందలేదు.

సర్టిఫికెట్‌ పొందండిలా..

కొవిన్‌ లేదా ఆరోగ్యసేతు పోర్టల్‌లో నమోదు చేసిన మొబైల్‌ నంబర్‌తో ధ్రువీకరణ పత్రం పొందే అవకాశం ఉంది. లేదా కొవిన్‌ సహాయ కేంద్రం నంబర్‌ 9013151515కు వాట్సప్‌లో ‘సర్టిఫికేట్‌’ అని నమోదు చేయాలి. కొవిన్‌ పోర్టల్‌లో నమోదైన నంబర్‌కు వచ్చే ఓటీపీని నమోదు చేయాలి. రెండు డోసులు పూర్తయి ఉంటే.. పీడీఎఫ్‌ రూపంలో వాట్సప్‌కు సర్టిఫికేట్‌ వస్తుంది. లేదంటే ‘యూ ఆర్‌ నాట్‌ రిజిస్టర్డ్‌’ అనే సమాచారం పంపుతుంది. ధ్రువీకరణ పత్రం రానివారు వివరాల కోసం టీకా తీసుకున్న కేంద్రాల్లో సంప్రదిస్తే సాంకేతిక సమస్యలను గుర్తించి సరిదిద్దే అవకాశం ఉందని అధికారులు తెలిపారు. 

సంక్షోభాలను ఎదుర్కొనే శక్తి అతివల సొంతం

ఆత్మవిశ్వాసంతో ముందడుగు వారి విజయానికి తొలి మెట్టు

‘తానా’ వెబినార్‌లో మార్గదర్శి ఎండీ డా. శైలజాకిరణ్‌



ఈనాడు డిజిటల్‌, హైదరాబాద్‌: మహిళలు పుట్టుకతోనే సమర్థులని, నిర్ణయాత్మక శక్తిని సైతం కలిగి ఉంటారని మార్గదర్శి చిట్‌ఫండ్స్‌ ఎండీ శైలజాకిరణ్‌ అన్నారు. నిస్వార్థగుణంతో తమ భవిష్యత్తును త్యాగం చేస్తూ కుటుంబానికి అంకితమవుతున్నారని తెలిపారు. ప్రపంచవ్యాప్తంగా ఉన్న 500 ప్రముఖ కంపెనీల్లో కేవలం 4 శాతానికి మాత్రమే స్త్రీలు సీఈవోలుగా ఉన్నారని తెలిపారు. చాలామందికి కుటుంబం నుంచి ప్రోత్సాహం లభించడం లేదన్నారు. 10 శాతం కంటే తక్కువ దేశాల్లో మహిళలు దేశాధినేతలుగా ఉన్నారని పేర్కొన్నారు. తానా సంస్థ ఆధ్వర్యంలో ‘మహిళా సాధికారత శక్తి’ అనే అంశంపై ఆదివారం రాత్రి జరిగిన వెబినార్‌లో ఆమె ముఖ్య వక్తగా పాల్గొన్నారు. ఈ సందర్భంగా మాట్లాడుతూ.. మహిళలకు సహజంగానే బహుముఖ సామర్థ్యం ఉంటుందని, దానివల్ల వ్యాపార, వాణిజ్య రంగాల్లో తప్పక రాణిస్తారని తెలిపారు. నిర్వహణ సామర్థ్యం, సంక్షోభ సమయాలను దీటుగా ఎదుర్కొనే శక్తి వారి సొంతమన్నారు. స్వతంత్ర భావాలు కలిగేందుకు, విచక్షణ జ్ఞానాన్ని పెంచేందుకు విద్య తోడ్పడుతుందని పేర్కొన్నారు. చేపట్టబోయే వాణిజ్య, వ్యాపారాలకు సంబంధించిన సృజన నైపుణ్యాలనూ అభ్యసించాలని సూచించారు. పిల్లలకు విద్యను అందించడం, వారికోసం సంపద సృష్టించడమే కాకుండా జీవననైపుణ్యాలను పెంపొందించాలని, సవాళ్లను ఎదుర్కొనేలా వారిని తీర్చిదిద్దాలని తల్లిదండ్రులను కోరారు. మహిళలు.. ఆత్మవిశ్వాసంతో ముందడుగు వేయడమే విజయానికి తొలి మెట్టు అని శైలజాకిరణ్‌ తెలిపారు. 1995లో మార్గదర్శి రూ.350 కోట్ల టర్నోవర్‌ సాధించగా.. మరో 15-20 ఏళ్లలో రూ.10 వేల కోట్ల టర్నోవర్‌కు చేరుకోవాలని లక్ష్యం పెట్టుకొని క్రమంగా దాన్ని సాధించామని తెలిపారు. మార్గదర్శి సంస్థ అభివృద్ధిలో భాగంగా.. వేల మంది సిబ్బందితో లక్షల మంది వినియోగదారులతో సాగించిన వ్యాపార అనుభవాలను వివరించారు. మార్గదర్శి వంటి సంస్థలను నిర్వహించడంలో ప్రజల నమ్మకాన్ని చూరగొనడం అత్యంత ముఖ్యమని చెప్పారు. రామోజీ ఫౌండేషన్‌ రంగారెడ్డి జిల్లాలోని నాగన్‌పల్లి, కృష్ణా జిల్లాలో పెద్దపారుపూడిలను దత్తత తీసుకొని, వాటిని ఆదర్శ గ్రామాలుగా తీర్చిదిద్దుతోందని తెలిపారు. స్థానిక యువతకు మంచి విద్య అందించడం సహా వారిలో నైపుణ్యాలు పెంపొందిస్తున్నట్లు వివరించారు.

తానా అధ్యక్షుడు అంజయ్య చౌదరి మాట్లాడుతూ సంస్థ చేపట్టిన పలు కార్యక్రమాలను వివరించారు. మహిళా సాధికారతను తానా ఒక ముఖ్య అంశంగా తమ ఎజెండాలో చేర్చి ప్రాధాన్యం ఇస్తోందన్నారు. పూర్వ అధ్యక్షుడు జయశేఖర్‌ తాళ్లూరి మాట్లాడుతూ.. మన పురాణాల్లో స్త్రీకి ఉన్న ప్రాధాన్యం, శక్తి సామర్థ్యాలను వివరించారు. స్త్రీ ఔన్నత్యాన్ని చాటే తెలుగు పద్యాలనూ వినిపించి అందర్నీ మెప్పించారు. మహిళలు వివిధ రంగాల్లో ముందడుగు వేస్తున్నారని, అలాంటివారికి ఈ కార్యక్రమం మరింత ప్రేరణగా నిలుస్తుందని తానా ఎగ్జిక్యూటివ్‌ వైస్‌ ప్రెసిడెంట్‌ నిరంజన్‌ శృంగవరపు పేర్కొన్నారు. ప్రాచీన కాలంలో మహిళలు ఎంతో ఉన్నత స్థానంలో ఉన్నారని గార్గీ, మైత్రేయిల గురించి తానా కల్చరల్‌ కో ఆర్డినేటర్‌ తూనుగుంట్ల శిరీష వివరించారు. తానా పూర్వ మహిళా అధ్యక్షురాలు పద్మశ్రీ ముత్యాల, ఏలూరి మాధురి, తానా కార్యవర్గం, సభ్యులు హాజరయ్యారు. 

జగన్‌ రెడ్డి పాలన చూసి విదేశాల్లో వెక్కిరిస్తున్నారు: రెడ్డప్పగారి శ్రీనివాస్‌రెడ్డి



అమెరికా: ఏపీ సీఎం జగన్‌ మోహన్‌రెడ్డి పాలన చూసి విదేశాల్లో వెక్కిరిస్తున్నారని తెదేపా పొలిట్‌బ్యూరో సభ్యుడు రెడ్డప్పగారి శ్రీనివాసరెడ్డి విమర్శించారు. అమెరికాలోని వాషింగ్టన్ డీసీలో తానా పూర్వాధ్యక్షులు సతీష్ వేమన అధ్యక్షతన తెలుగుదేశం పార్టీ సమావేశం జరిగింది. ఈ సందర్భంగా శ్రీనివాసరెడ్డి మాట్లాడుతూ  ‘ఇదేం ఖర్మ రాష్ట్రానికి’ కార్యక్రమాన్ని అమెరికాలో కూడా చేపట్టాలని  పిలుపునిచ్చారు.



  తెలుగువారంటే దేశంలోనే కాదు అమెరికాలో కూడా గౌరవం ఉందన్నారు. జగన్మోహన్ రెడ్డి అత్యాశతో తీసుకుంటున్న నిర్ణయాల వల్ల భవిష్యత్ అగమ్యగోచరంగా మారి ప్రపంచవ్యాప్తంగా పరువుపోవడం ఖర్మ కాక మరేమిటని పేర్కొన్నారు. ఇప్పటివరకు ప్రభుత్వ ఆస్తులు దోచుకున్నారు. రేపటి నుంచి ప్రైవేటు ఆస్తులను దోచుకుంటారని విమర్శించారు. ప్రవాసాంధ్రులు అప్రమత్తం కాకపోతే రాష్ట్రంలో ఇక ఏమీ మిగలందన్నారు. ఆదాయం లేకుండా చేసి ఆస్తులను తెగనమ్మేవాడు ముఖ్యమంత్రి కావడం ఇదేం ఖర్మ అని అన్నారు. 



మన్నవ సుబ్బారావు మాట్లాడుతూ.. జగన్ రెడ్డి సభలకు బలవంతంగా తీసుకువచ్చిన ప్రజలు ఊకదంపుడు ప్రసంగాలు వినలేక ఇదేం ఖర్మ అంటూ బారికేడ్లు దూకి పారిపోతున్నారు. రాబోయే ఎన్నికలు ప్రజల భవిష్యత్‌కు, రాష్ట్ర అభివృద్ధికి సంబంధించిన కీలకమైన అంశం. తెదేపా అధినేత చంద్రబాబు ముఖ్యమంత్రి కావడం మినహా మరోదారి లేదు. జగన్‌ రెడ్డి అధికారంలో కొనసాగినంత కాలం రాష్ట్రం బాగుపడే అవకాశం కనుచూపుమేరలో కనిపించడం లేదు. జగన్ రెడ్డి తన కల్తీ మద్యం వ్యాపారాన్ని ఏపీ నుంచి ఢిల్లీకి విస్తరింపజేశారన్నారు. ఢిల్లీ లిక్కర్ కుంభకోణంలో కుటుంబ సమేతంగా ఇరుక్కుని తెలుగువారి పరువు తీయడం రాష్ట్రానికి పట్టిన ఖర్మ అని అన్నారు.



సతీష్ వేమన మాట్లాడుతూ.. ప్రజలు తమకు తాత్కాలికంగా వచ్చే లబ్ధి గురించి ఆలోచించడం కంటే.. తమ బిడ్డల దీర్ఘకాలిక భవిష్యత్తును దృష్టిలో ఉంచుకోవాలన్నారు. ప్రజలు నమ్మి అధికారం ఇస్తే పాలన చేతగాక ‘ఇదేం ఖర్మ’ రాష్ట్రానికి అని ప్రజలు విలపిస్తున్నారని ఆవేదన వ్యక్తం చేశారు.  

కార్యక్రమంలో భాను మాగులూరి, కిషోర్ కంచర్ల, యాష్ బద్దులూరి, రమేష్ అవిర్నేని తదితరులు పాల్గొన్నారు.

ఖతార్‌లో వైభవంగా మినీ మహానాడు వేడుకలు



ఖతార్‌: ఎన్నారై తెదేపా-ఖతార్‌ శాఖ ఆధ్వర్యంలో మినీ మహానాడు వేడుకలు వైభవంగా జరిగాయి. ఎన్టీఆర్‌ చిత్రపటానికి నివాళులర్పించడంతో పాటు ‘మా తెలుగు తల్లికి మల్లెపూదండ’ గీతాలాపనతో మహానాడు వేడుకను ప్రారంభించారు. నేతల అద్భుత ప్రసంగాలు శ్రోతలను ఎంతగానో ఆకట్టుకున్నాయి. ఈ కార్యక్రమానికి ముఖ్య అతిథులుగా ఎన్నారై తెదేపా ఇంఛార్జి చప్పిడి రాజశేఖర్‌, ఐటీడీపీ రాష్ట్ర మహిళా కోఆర్డినేటర్‌ జేడీ మౌనిక వీడియోకాల్‌ ద్వారా ప్రసంగించారు. ఈ సందర్భంగా రాజశేఖర్‌ మాట్లాడుతూ.. సభాప్రాంగణ అలంకరణ ఎంతగానో ఆకట్టుకొందని, పార్టీ తోరణాలు, జెండాలతో పాటు, పార్టీ వ్యవస్థాపకుడు ఎన్టీఆర్, పార్టీ అధినేత చంద్రబాబు నిలువెత్తు ఫ్లెక్సీలు, భారీ కటౌట్లతో సభా ప్రాంగణం పసుపుమయంగా పండుగ వాతావరణాన్ని తలపించిందని ప్రశంసించారు. ఎన్నారై తెదేపా సభ్యత్వ నమోదును పెద్ద ఎత్తున చేపట్టాలని సూచించారు. ప్రపంచ వ్యాప్తంగా ప్రవాస తెలుగువారు, ముఖ్యంగా తెదేపా అభిమానులు తమ సభ్యత్వ నమోదు తప్పనిసరిగా తీసుకోవాలని ఈ సందర్భంగా ఆయన విజ్ఞప్తి చేశారు. అనంతరం జేడీ మౌనిక మాట్లాడుతూ.. దేశవిదేశాల్లో మహానాడు వేడుకలను నిర్వహించి తెలుగువారు ఎక్కడ ఉన్నా తెదేపా అంటే తమకు ఎంత అభిమానమో చాటుకొంటున్నారన్నారు. రాబోయే సార్వత్రిక ఎన్నికల్లో ఎన్నైరాల పాత్ర ఎంతో కీలకమని, అందరూ పార్టీకి అన్నివేళలా అండగా నిలవాలని కోరారు.



ఈ మినీ మహానాడు నరేష్ మద్దిపోటి ప్రారంభోపన్యాసంతో  ఉదయం 10 గంటలకు మొదలై సాయంత్రం 4 గంటలవరకు కొనసాగింది. రవి పొనుగుమాటి, గొట్టిపాటి రమణయ్య, శాంతయ్య యలమంచిలి, నరేష్ నూతలపాటి, రమేష్ దాసరి, దామచర్ల వెంకటరావు, మలిరెడ్డి సత్యనారాయణ, జేవీ సత్యనారాయణ, కొడాలి సుధాకర్, మలసాని అనిల్, జీఎంఎంఎస్‌ నాయుడు, కళ్యాణ్ నార్నె, గిరిబాబు నాయుడు అడుసుమిల్లి, గౌతమ్‌లు ఆసక్తికర ప్రసంగాలతో శ్రోతలను ఆకట్టుకున్నారు. ఈ కార్యక్రమం విజయవంతం కావడంలో కీలక పాత్ర పోషించిన నరేష్ మద్దిపోటి, పొనుగుమాటి రవి, రమేష్ దాసరి, సంతోష్ సింగరాజు, రామారావు బొడ్డు,  అనిల్ మలసాని, రవీంద్ర మాగులూరి, తదితర నేతలు, ఖతార్ తెదేపా కుటుంబ సభ్యులకు మహానాడు ప్రత్యేక ధన్యవాదాలు తెలిపింది.  మహానాడులో రెండు తీర్మానాలు ప్రవేశపెట్టారు. ఎన్నారై తెదేపా సభ్యత్వ నమోదును భారీగా చేపట్టడం ఒకటి కాగా.. ఎన్నారై తెదేపా ఖతార్‌ పేజీని పటిష్టపరచి పార్టీ చేసిన మంచి పనులను ప్రజలకు మరింతగా వివరించడం, పార్టీ అధికారంలోకి రావాల్సిన చారిత్ర అవసరాన్ని సామాజిక మాధ్యమాల ద్వారా తీసుకెళ్లడం రెండోది. ఈ రెండు తీర్మానాలను మహానాడు ఆమోదించింది. ఈ కార్యక్రమానికి పొనుగుమాటి రవి వ్యాఖ్యాతగా వ్యవహరించి ధన్యవాద తీర్మానంతో సభను ముగించారు.







ఖతార్‌లో ఘనంగా చంద్రబాబు జన్మదిన వేడుకలు



ఇంటర్నెట్‌డెస్క్‌: తెదేపా అధినేత చంద్రబాబు 72వ జన్మదిన వేడుకలను ‘ఎన్‌ఆర్‌ఐ తెదేపా-ఖతార్‌’ ఆధ్వర్యంలో ఆ దేశ రాజధాని దోహాలో ఘనంగా నిర్వహించారు. ఈ కార్యక్రమానికి ప్రవాసులు పెద్ద ఎత్తున హాజరయ్యారు. వేడుకలను నిర్వహించే ప్రదేశాన్ని చంద్రబాబు ఫ్లెక్సీలు, తెదేపా జెండాలతో పసుపుమయం చేశారు. ఈ వేడుకలను ముఖ్యఅతిథులుగా తెదేపా సీనియర్‌ నేత, ఎమ్మెల్యే గోరంట్ల బుచ్చయ్యచౌదరి, ఆ పార్టీ జాతీయ అధికార ప్రతినిధి కొమ్మారెడ్డి పట్టాభిరామ్‌, రాష్ట్ర ప్రధాన కార్యదర్శి గౌతు శిరీష, ఎన్‌ఆర్‌ఐ తెదేపా ఇన్‌ఛార్జ్‌ చప్పిడి రాజశేఖర్‌ హాజరయ్యారు. జూమ్‌ కాల్‌ ద్వారా వీరంతా జన్మదిన వేడుకల్లో పాల్గొని తమ సందేశాన్ని అందించారు.

గోరంట్ల బుచ్చయ్య చౌదరి మాట్లాడుతూ చంద్రబాబు పడిన కష్టాన్ని, చేసిన అభివృద్ధిని సీఎం జగన్‌ బూడిదపాలు చేశారని.. రాష్ట్రంలో రివర్స్‌ పాలన నడుస్తోందని ఆక్షేపించారు. కొమ్మారెడ్డి పట్టాభిరామ్‌ మాట్లాడుతూ ఖతార్‌లో చంద్రబాబు పుట్టినరోజు వేడుకలు భారీ ఎత్తున నిర్వహించడంలో కీలక పాత్ర వహించిన మద్దిపోటి నరేశ్‌, పొనుగుమాటి రవి, దాసరి రమేశ్, గొట్టిపాటి రమణయ్య, విక్రమ్‌ శంఖవాసి, మల్లిరెడ్డి సత్యనారాయణలను ప్రత్యేకంగా అభినందించారు. పార్టీకి ఎన్‌ఆర్‌ఐ సభ్యుల సహాయ సహకారాలు చాలా అవసరమని గౌతు శిరీష అన్నారు.

చప్పిడి రాజశేఖర్‌ మాట్లాడుతూ ఎన్‌ఆర్‌ఐ వింగ్‌ ప్రపంచవ్యాప్తంగా బలోపేతం అవుతోందని.. ప్రవాసుల సహాయ సహకారాలను పార్టీ కోరుకుంటోందని చెప్పారు. బ్లూ కాలర్‌ వర్కర్స్‌ సంక్షేమం, అభివృద్ధికి పార్టీ కట్టుబడి ఉందన్నారు. వారికి బీమా సౌకర్యం కల్పించడంలో ముందుంటుందన్నారు. నేతల ప్రసంగాల అనంతరం పుట్టినరోజు కేక్‌ను కట్‌ చేశారు. ఈ కార్యక్రమంలో మహిళలు, పిల్లలు ఎంతో ఉత్సాహంగా పాల్గొని ప్రత్యేక ఆకర్షణగా నిలిచారు. అనంతరం భోజన కార్యక్రమాలతో వేడుకలను ముగించారు.

కెనడా వీసా.. కనరావా?

గతంలో రెండు వారాల్లోనే ఫలితాలు

ఇప్పుడు ఆరు నెలల సమయం



విజయవాడకు చెందిన లక్ష్మీసాయి అనే విద్యార్థి కెనడాలోని నార్తర్న్‌ కళాశాలలో చదువుకునేందుకు జూన్‌లో వీసా దరఖాస్తు ప్రాసెస్‌ చేశారు. ఇప్పటివరకూ అది పెండింగులోనే ఉంది. సెప్టెంబరు 6 నుంచి తరగతులు ప్రారంభం కానున్నాయి. వీసా మరింత జాప్యమైతే ప్రవేశాన్ని జనవరికి వాయిదా వేసుకోవాలి. మరో విద్యార్థి పవన్‌దీ ఇదే పరిస్థితి. ఉన్నతవిద్య కోసం కెనడా వెళ్లాలనుకునే చాలామంది విద్యార్థులు వీసా కోసం ఉత్కంఠగా ఎదురుచూడాల్సి వస్తోంది.

ఈనాడు, అమరావతి: ఉన్నతవిద్య కోసం కెనడా వెళ్లాల్సిన విద్యార్థులు వీసాల కోసం సుదీర్ఘకాలం ఎదురుచూడాల్సి వస్తోంది. ఇప్పటికే అక్కడి విశ్వవిద్యాలయాలు తరగతుల ప్రారంభ తేదీలను ప్రకటించాయి. దీంతో వీసాల కోసం ఎదురుచూస్తున్న విద్యార్థుల్లో ఆందోళన నెలకొంది. ఆన్‌లైన్‌ తరగతులకు హాజరుకావాలనుకున్నా ఆ అవకాశం లేకుండా పోయింది. సెప్టెంబరులో తరగతులు ప్రారంభమయ్యే విద్యాసంస్థలకు ఈనెల 25లోపే సమాచారం అందించాలి. కానీ, వీసాలు రావట్లేదు. సాధారణంగా స్టూడెంట్‌ డైరెక్ట్‌ స్ట్రీమ్‌ (ఎస్‌డీఎస్‌) కింద వీసాలు వేగంగా వస్తాయి.



ఈ విధానంలో దరఖాస్తు చేస్తే గతంలో రెండు, మూడు వారాల్లోనే వీసా వచ్చేదని, ఇప్పుడు 6-8 నెలల సమయం పడుతోందని విజయవాడలోని ఓ ఎడ్యుకేషన్‌ కన్సల్టెన్సీ వెల్లడించింది. ఎస్‌డీఎస్‌ అనేది ఫాస్ట్‌ట్రాక్‌ మార్గం. ఈ విధానంలో వీసా తిరస్కరణలు తక్కువ. దీనికింద విద్యార్థి ఏడాది ట్యూషన్‌ ఫీజుతోపాటు.. స్టూడెంట్స్‌ క్యాడ్‌ కింద కొంత మొత్తం డిపాజిట్‌ చేయాలి. విద్యార్థికి ఐఈఎల్‌టీఎస్‌ స్కోరు 6 నుంచి 6.5 వరకు ఉండాలి. కెనడా విద్యాసంస్థల్లో ప్రవేశాల కోసం విద్యార్థులు ముందుగానే రుణాలు తీసుకుని ట్యూషన్‌ ఫీజులు చెల్లించారు. జూన్‌లో రుణం తీసుకున్న లక్ష్మీసాయికి ఇప్పటికీ వీసా రాలేదు. కానీ, బ్యాంకులు వాయిదా చెల్లించాలని కోరుతున్నాయి. కోనెస్టోగా, నార్తర్న్‌లాంటి కళాశాలల్లో ప్రవేశాలకు ట్యూషన్‌ ఫీజు ఏడాదికి రూ.10లక్షలు, బ్రిటిష్‌ కొలంబియా, టొరంటో, మెక్‌గిల్‌ లాంటి విద్యాసంస్థలకు రూ.35-40 లక్షల ఫీజు చెల్లించారు. స్టూడెంట్‌ క్యాడ్‌ కింద నివాస, వసతి కోసం 10వేల కెనడియన్‌ డాలర్లు డిపాజిట్‌ చేశారు. సెప్టెంబరులో తరగతులకు వెళ్లలేకపోతే ప్రవేశాన్ని జనవరికి వాయిదా వేసుకోవాలి. విద్యాసంస్థలు ట్యూషన్‌ ఫీజు తిరిగివ్వవు.. జనవరికి మారుస్తాయి. విద్యార్థులు కెనడాలో చదవకుండానే పద్దులు చెల్లించాల్సి వస్తుంది. ఫిబ్రవరిలో దరఖాస్తు చేసిన కొందరికి ఇప్పటికీ వీసా రాలేదని విజయవాడకు చెందిన పవన్‌ అనే విద్యార్థి తెలిపారు. వీసా ఆలస్యమైన వారికి ఆన్‌లైన్‌ తరగతుల సదుపాయం కల్పించాలని, వీసా వచ్చాక క్యాంపస్‌ తరగతులకు అనుమతించాలని విద్యార్థులు కోరుతున్నారు.  కెనడా వీసాలకు సుమారు 27 లక్షల దరఖాస్తులు పెండింగ్‌లో ఉన్నాయి. జూన్‌లో 23.87లక్షలు ఉండగా.. జులై 17నాటికి 26.79లక్షలకు పెరిగింది. దరఖాస్తులు అధికంగా ఉండటంతో తిరస్కరణలూ ఎక్కువే అవుతున్నాయని విదేశీవిద్య కన్సల్టెంట్లు చెబుతున్నారు. ఆస్ట్రేలియా, న్యూజిలాండ్‌ వెళ్లేవారి సంఖ్య తగ్గి, కెనడా వెళ్లేవారి సంఖ్య పెరిగిందంటున్నారు.



ఘంటసాల భగవద్గీతని వినడం నా అదృష్టం: దేవిశ్రీ ప్రసాద్‌



అమర గాయకుడు ఘంటసాల వెంకటేశ్వరరావు శత జయంతి వేడుకల సందర్భంగా ఆయనకు భారతరత్న పురస్కారం ఇవ్వడం సముచితం అనే నినాదం ఊపందుకున్న సంగతి తెలిసిందే. శంకర నేత్రాలయ యూఎస్‌ఏ అధ్యక్షుడు బాలరెడ్డి ఇందుర్తి ఆధ్వర్యములో పలు చర్చా కార్యక్రమాలు జరిగాయి. ఇందులో భాగంగా నిర్వహించిన కార్యక్రమంలో ముఖ్య అతిథిగా ప్రముఖ సంగీత దర్శకులు దేవిశ్రీ ప్రసాద్ పాల్గొన్నారు. ఈ సందర్భంగా దేవిశ్రీ ప్రసాద్ మాట్లాడుతూ ‘‘నాకు తెలిసినంత వరకూ ఈ సినీ జగత్తులో అటు గాయకులుగా, ఇటు సంగీత దర్శకుడిగా ఖ్యాతిగడించిన వ్యక్తి ఘంటసాల. మా నాన్న ఘంటసాల గురించి చెబుతూ ‘ఆయన పాడిన పాటలు ఎందరికో  ప్రేరణ. గొప్ప గొప్ప వ్యక్తులు కూడా ఘంటసాల పాటలు నుంచి ప్రేరణ పొందారు’ అని చెప్పేవారు. ఎన్ని తరాలు మారినా, గుర్తుండి పోయే వ్యక్తి ఘంటసాల. ఆయన  ఆలపించిన భగవద్గీత మన అందరి  హృదయాలలో ఇప్పటికి ఎప్పటికీ నిలిచిపోతుంది.  ఈ లోకం ఉన్నంత కాలం ఆయన ఆలపించిన భగవద్గీత ఉండిపోతుంది. దానిని వినడం మనం, రాబోయే తరాలు చేసుకున్న అదృష్టం’’ అని అన్నారు.

కార్యక్రమంలో సింగపూర్ నుంచి రత్న కుమార్ కవుటూరుతో పాటు వంశీ ఇంటర్నేషనల్ అధ్యక్షులు వంశీ రామరాజు... తెలంగాణ కల్చరల్ సొసైటీ నుంచి నీలం మహేందర్, సుబ్బు వి పాలకుర్తి, తోట సహదేవుడు, వేణు మల్లవరపు, రామాంజనేయులు చామిరాజు, అనంత్ బొమ్మకంటి, రవి విశ్వాత్ముల, గుంటూరు వెంకటేష్, ప్రమీల గోపు, శ్రీని జాలిగామ...  నీలిమ గడ్డమణుగు బృందం నుంచి శ్రీకాంత్ లంక, హిరణ్య ఆత్రేయపురపు, సుబ్బు ఆత్రేయపురపు, శ్రవణ్ మట్ల పూడి, శాంతకుమారి మేడిచర్ల, సాయి శిరీష లంక, విజు కాకతీయ చిలువేరు, మైత్రి సంస్థ వ్యవస్థాపకులు... అట్లాంటా, USA బృందం నుంచి శారదా సాయి  (హైదరాబాద్), రాఘవ బాబు తడవర్తి, గాయత్రి తంగిరాల, ఫణి వంశీ ముడుంబ.  రామ్ దుర్వాసుల (అట్లాంటా, USA)  దర్భా భాస్కర్, కృష్ణమాచారి కారంచేడు, మోహన్ దేవ్,  రాధికా నోరి, స్రవంతి కోవెల, శ్రీయాన్  కోవెల, దుర్గ గోరా పలువురు గాయకులు పాల్గొని ఘంటసాల పాటలు పాడి, చక్కటి వ్యాఖ్యానంతో అలరించారు.

దేశవిదేశాల నుంచి పాల్గొన్న కొందరు ప్రముఖులు: ఇండోనేషియా నుంచి తెలుగు అసోసియేషన్ ఆఫ్ ఇండోనేషియా తెలుగు సంఘం అధ్యక్షుడు టీవీయస్ ప్రవీణ్, ఒమాన్ నుంచి తెలుగు కళా సమితి అధ్యక్షుడు అనిల్ కుమార్ కడించర్ల. ఘంటసాలకు భారతరత్న ఇవ్వాలని మొదలుపెట్టిన సంతకాల సేకరణకు (Signature Campaign) అనూహ్య స్పందన లభిస్తోందని నిర్వాహకులు తెలిపారు. వివరాలు మీ అందరి కోసం: https://www.change.org/BharatRatnaForGhantasalaGaru ఈ కార్యక్రమానికి సహాయ సహకారాలు అందిస్తున్న ఘంటసాల కుటుంబ సభ్యులకు, అభిమానులకు బాల రెడ్డి ఇందుర్తి ప్రత్యేక ధన్యవాదాలు తెలియచేశారు.

Tornado: అమెరికా చరిత్రలో అతిపెద్ద విపత్తుల్లో ఇదీ ఒకటి: జో బైడెన్‌



వాషింగ్టన్‌: అమెరికాను టోర్నడోలు వణికిస్తున్నాయి. ఆరు రాష్ట్రాల్లో టోర్నడోలు విరుచుకుపడటంతో 100 మందికిపైగా ప్రాణాలు కోల్పోయారు. వందల మంది గల్లంతైనట్లు సమాచారం. అయితే, ఇంకెంత మంది ప్రాణాలు కోల్పోయారో తెలియదంటూ స్థానిక మీడియా కథనాలు రాయడాన్ని బట్టి చూస్తే.. భారీ సంఖ్యలోనే ప్రాణనష్టం జరిగి ఉంటుందని తెలుస్తోంది. సుడిగాలుల బీభత్సంపై దేశాధ్యక్షుడు జో బైడెన్‌ సమీక్ష నిర్వహించారు. ‘అమెరికా చరిత్రలో ఇది అతిపెద్ద విపత్తుల్లో ఒకటి’అని  ఈ సందర్భంగా బైడెన్‌ వ్యాఖ్యానించారు. కెంటకీలో అత్యవసర పరిస్థితి ప్రకటించారు. సహాయక చర్యలు ముమ్మరం చేయాలని అధికారులను ఆదేశించారు. టోర్నడో ప్రభావిత ప్రాంతాలను ప్రభుత్వం ఆదుకుంటుందని, ఆయా ప్రాంతాల్లో తాను స్వయంగా పర్యటిస్తానని బైడెన్‌ వెల్లడించారు.



కెంటకీలో టోర్నడోల ధాటికి ఈ ప్రాంతంలోనే 70 మంది పౌరులు మృతి చెందినట్లు ప్రభుత్వ వర్గాలు వెల్లడించాయి. మృతుల్లో అత్యధికులు మేఫీల్డ్‌లోని ఉన్న క్యాండిల్‌ ఫ్యాక్టరీలో పనిచేసే కార్మికులుగా గుర్తించారు. సుడిగాలులు వీచే సమయంలో ఆ ఫ్యాక్టరీలో 110 మంది ఉన్నట్లు యాజమాన్యం వెల్లడించింది. 40 మందిని కాపాడగలిగామని పేర్కొంది. మేఫీల్డ్‌ పట్టణమంతా సుడిగాలుల కారణంగా నేలమట్టమైంది. అక్కడి చారిత్రక భవనాలు, కార్యాలయాలు కుప్పకూలాయి. అలాగే ఇల్లినోయీలో ఉన్న అమెజాన్‌ గోదాంలో గోడకూలి ఆరుగురు మృతి చెందారు. ప్రమాద సమయంలో గోదాంలో వంద మందికిపైగా కార్మికులు పనిచేస్తున్నారు. వారంతా క్రిస్మస్‌ సందర్భంగా వచ్చిన ఆర్డర్స్‌ను ప్యాకింగ్‌ చేయడం కోసం నైట్‌షిఫ్ట్‌లో పనిచేస్తున్నారని అధికారులు తెలిపారు.



మిస్సౌరి, మిసిసిపి, ఆర్కాన్సాస్‌, టెన్నెసీలోని వివిధ ప్రాంతాల్లోనూ టోర్నడోలు బీభత్సం సృష్టించి ఆస్తి, ప్రాణ నష్టం కలిగించాయి. బాధితులను కాపాడటం కోసం రెస్క్కూ సిబ్బందితోపాటు అమెరికా రెడ్‌ క్రాస్‌ సోసైటీ సహాయకచర్యల్లో కీలకంగా వ్యవహరిస్తోంది. అమెరికా చరిత్రలో 1925 తర్వాత అత్యంత తీవ్రమైన సుడిగాలులు ఇవేనని అధికారులు చెబుతున్నారు. ఆ ఏడాది మిస్సౌరిలోని సుడిగాలుల ధాటికి 915 మంది పౌరులు ప్రాణాలు కోల్పోయారు. ప్రస్తుతం కెంటకీ నగరంలో సుడిగాలులు సృష్టించిన విధ్వంసానికి సంబంధించిన పలు వీడియోలు సోషల్‌మీడియాలో వైరల్‌గా మారాయి.



► Read latest National - International News and Telugu News



'అఖండ' విజయం.. బే ఏరియాలో అభిమానుల కోలాహలం



ఇంటర్నెట్‌ డెస్క్‌: నందమూరి బాలకృష్ణ హీరోగా బోయపాటి శ్రీను దర్శకత్వంలో తెరకెక్కిన 'అఖండ' సినిమా గురువారం విడుదలైంది. తెలుగు రాష్ట్రాలతో పాటు ప్రపంచవ్యాప్తంగా పలు దేశాల్లో విడుదలైన చిత్రం హిట్‌ టాక్‌ తెచ్చుకుంది. అమెరికాలోని బే ఏరియాలో 'అఖండ' విజయాన్ని అభిమానులు ఆనందంతో సంబరాలు చేసుకొంటున్నారు. చాలా కాలం తర్వాత బాలయ్య మంచి మాస్ హిట్‌ అందుకున్నారని వారంతా ఆనందం వ్యక్తం చేస్తున్నారు. బాలకృష్ణ అభిమానులు చందు మల్లెల, శ్రీకాంత్ దొడ్డపనేని, గంగా కోమటి, లక్ష్మణ్‌ పరుచూరి, సాయి కంభంపాటి, అజయ్ యార్లగడ్డ, అర్జున్ ఆరికట్ల, అరవింద్, మధు కండేపి, సతీష్ బొల్లా, ప్రకాష్, సత్యనారాయణ తిపిర్నేని, వెలగపూడి బ్రదర్స్ ఆధ్వర్యంలో సంబరాలు చేసుకున్నారు. 108 కొబ్బరికాయలు కొట్టి ఎన్టీఆర్‌, బాలకృష్ణ చిత్రపటాలకు పాలాభిషేకం చేశారు. కేకు కోసి వేడుక చేసుకున్నారు. అభిమానులతో పాటు అందరికి నచ్చేలా మాస్ ఎలిమెంట్స్‌తో బోయపాటి సినిమాను మలిచారన్నారు. బాలయ్య ఎప్పటిలాగే తన నట విశ్వరూపం చూపించారని, అఘోరా పాత్ర సినిమాకే హైలెట్‌గా నిలిచిందని సంతోషం వ్యక్తం చేశారు.







సింగపూర్‌: అలరించిన భాగవత పద్యాల పోటీ



భాగవతం ఆణిముత్యాలు.ఆర్గ్ వారి ‘రవి కాంచిన పోతన భాగవత పద్యాల పోటీ - 2021’ కార్యక్రమం అంతర్జాలంలో అద్భుతంగా జరిగింది. సింగపూర్ నుంచి కూడా 15 మంది చిన్నారులు ఈ కార్యక్రమంలో పాల్గొని పోతన భాగవతంలోని పద్యాలను పాడి వినిపించారు. అంతేకాదు, వాటి తాత్పర్యాన్ని కూడా వర్ణించి చెప్పి పలువురు పెద్దల ప్రశంసలు అందుకున్నారు.



ప్రపంచవ్యాప్తంగా జరుగుతున్న ఈ భాగవత పద్యపఠన పోటీలలో భాగంగా సింగపూర్ తెలుగు వారి కోసం ప్రత్యేకంగా ఈ వారాంతంలో తొలిదశ పోటీ కార్యక్రమాన్ని నిర్వహించారు. సింగపూర్ లోని ప్రధాన సంస్థలైన ‘కాకతీయ సాంస్కృతిక పరివారం’, ‘తెలుగు భాగవత ప్రచార సమితి’, ‘శ్రీ సాంస్కృతిక కళాసారథి’, ‘సింగపూర్ తెలుగు సమాజం’ కలిసి అంతర్జాల వేదికపై చక్కగా నిర్వహించారు. ఈ కార్యక్రమానికి గౌరవ అతిథులుగా అమెరికా నుంచి ‘భాగవత ఆణిముత్యాలు’ సంస్థ అధ్యక్షులు మల్లిక్ పుచ్చా, నిర్వాహకులు సాయి రాచకొండ, ప్రముఖ గాయకులు నేమాని పార్థసారథి విచ్చేసి చిన్నారులకు ఆశీస్సులను అందించారు.



న్యాయనిర్ణేతలుగా లంక దుర్గాప్రసాద్ , పాతూరి రాంబాబు,   దొర్నాల రాధాకృష్ణ శర్మ  విచ్చేసి చిన్నారుల పద్య పఠనానికి వారి స్పందనలను ఆశీస్సులను తెలియజేశారు. కార్యక్రమ ప్రధాన నిర్వాహకులు ఊలపల్లి భాస్కర్ మాట్లాడుతూ  భాగవతం వంటి ఆధ్యాత్మిక నిధిని మన భావి తరాలకు అందజేయడం ఎంతో అవసరమని, అందుకు IBAM వంటి సంస్థలు ఇటువంటి పోటీ కార్యక్రమాన్ని ఏర్పాటు చేయడం ద్వారా పిల్లలలో ముఖ్యంగా భాగవతంపై ఆసక్తి పెరిగేందుకు తోడ్పడుతుందని, ఇటువంటి బృహత్తర కార్యక్రమంలో సింగపూర్ నుంచి తమ చిన్నారులు పాల్గొనడం ఎంతో ఆనందంగా ఉందని హర్షం వ్యక్తం చేశారు.



ఈ కార్యక్రమంలో పాల్గొన్న పిల్లలందరికీ ప్రత్యేక బహుమతిగా నేమాని పార్థసారథి నెల రోజుల పాటు భాగవత పద్యాల శిక్షణ ఇస్తారు. అలాగే కార్యక్రమం నుంచి ఎంపికైన చిన్నారులు సెప్టెంబరులో జరుగనున్న రెండో దశ పోటీ కార్యక్రమంలో పాల్గొంటారు. ఈ కార్యక్రమంలో సింగపూర్ తెలుగు సమాజం ఉపాధ్యక్షుడు జ్యోతీశ్వర రెడ్డి, కాకతీయ సాంస్కృతిక పరివారం ఉపాధ్యక్షుడు సుబ్బు పాలకుర్తి , శ్రీ సాంస్కృతిక  కళాసారథి అధ్యక్షులు కవుటూరు రత్న కుమార్ తదితరులు పాల్గొని చిన్నారులకు చక్కటి ప్రోత్సాహాన్ని, అభినందనలని అందజేశారు.



ఈ కార్యక్రమానికి  నమోదు చేసుకున్న పిల్లలకి రాధ పింగళి గత ఆరు వారాలుగా తర్ఫీదునిచ్చి పోటీకి వన్నె తెచ్చారు. రామాంజనేయులు చామిరాజ్ వ్యాఖ్యాతగా, సమన్వయకర్తగా చేసారు. గణేశ్న రాధా కృష్ణ సాంకేతిక సమన్వయం అందించగా చివుకుల సురేష్ , జాహ్నవి వేమూరి, రాధికా మంగిపూడి  తదితరులు సాంకేతిక సహకారం అందించారు.







 

Ukraine-Russia: ఉక్రెయిన్‌కు బయలుదేరిన ఎయిరిండియా ప్రత్యేక విమానం



దిల్లీ: ఉక్రెయిన్‌-రష్యా మధ్య ఉద్రిక్తతలు మరింత తీవ్రమవుతున్నాయి. ఈ నేపథ్యంలో ఉక్రెయిన్‌లో ఉన్న భారతీయులను స్వదేశానికి తీసుకొచ్చేందుకు కేంద్ర ప్రభుత్వం చర్యలను వేగవంతం చేసింది. ఎయిరిండియా ప్రత్యేక విమానాన్ని ఉక్రెయిన్‌కు పంపింది. ఈ రోజు ఉదయం దిల్లీ నుంచి డ్రీమ్‌లైనర్‌ బీ-787 బయలుదేరింది. 200 సీట్ల సామర్థ్యం ఉన్న ఈ విమానాన్ని ఈ ప్రత్యేక ఆపరేషన్‌కు వినియోగించనున్నారు. ఈరోజు రాత్రి ఇది తిరిగి దిల్లీకి చేరుకుంటుంది.

ఉక్రెయిన్‌-రష్యా మధ్య ఉద్రిక్తతలు ముదురుతుండడంతో కేంద్ర ప్రభుత్వం అప్రమత్తమైంది. కొవిడ్‌ నేపథ్యంలోఉక్రెయిన్‌ నుంచి విమానాల రాకపోకలపై విధించిన ఆంక్షల్ని ఎత్తివేసింది. ఈ నెలలో మూడు ప్రత్యేక వందే భారత్‌ విమానాలను ఉక్రెయిన్‌-భారత్‌ మధ్య నడపనున్నట్లు ఫిబ్రవరి 18న ఎయిరిండియా ప్రకటించింది. ఈ నెల 22, 24, 26న ఇవి ఇరు దేశాల మధ్య నడవనున్నట్లు వెల్లడించింది. ఉక్రెయిన్‌లోని అతిపెద్ద విమానాశ్రయమైన బోరీస్పిల్‌ అంతర్జాతీయ విమానాశ్రయం నుంచి ఇవి కార్యకలాపాలు కొనసాగించనున్నాయి.

సరిహద్దుల్లో భారీ ఎత్తున సైన్యాన్ని, ఆయుధాలను మోహరించిన రష్యా.. ఉక్రెయిన్‌లోని వేర్పాటువాద ప్రాంతాలను స్వతంత్ర్య ప్రదేశాలుగా గుర్తిస్తున్నట్లు ప్రకటించింది. వీటిని ‘రిపబ్లిక్‌ పీపుల్‌ ఆఫ్‌ ది స్టేట్స్‌’గా పేర్కొంది. ఉక్రెయిన్‌ ప్రభుత్వంతో, పాలనతో ఇకపై ఈ ప్రాంతాలకు ఎలాంటి సంబంధాలు ఉండవని ప్రకటించింది. దీన్ని ఉక్రెయిన్‌, అమెరికాతో పాటు నాటో కూటమి దేశాలు తీవ్రంగా ఖండించాయి. రష్యా గుర్తించిన ప్రాంతాలపై అమెరికా ఆంక్షలు విధిస్తామని ప్రకటించింది. ఐరోపా సమాఖ్య సైతం రష్యాపై ఆంక్షలకు వెనుకాడబోమని హెచ్చరించింది. మరోవైపు తాము శాంతినే కాంక్షిస్తున్నామని.. కానీ, తమ భూభాగాన్ని కోల్పోవడానికి ఏమాత్రం సిద్ధంగా లేమని ఉక్రెయిన్‌ అధ్యక్షుడు ప్రకటించారు. ఈ పరిణామాలతో ఇరు దేశాల మధ్య యుద్ధ వాతావరణం నెలకొంది.

Passport: పాస్‌పోర్టులో పూర్తి పేరు లేకపోతే.. ఆ దేశంలోకి నో ఎంట్రీ..!



ఇంటర్నెట్‌ డెస్క్‌: అంతర్జాతీయ ప్రయాణికుల ప్రవేశ నిబంధనల్లో యునైటెడ్‌ అరబ్‌ ఎమిరేట్స్‌ కీలక మార్పులు చేసినట్లు తెలుస్తోంది. పాస్‌పోర్టుపై పూర్తి పేరు లేకుండా కేవలం ఒక పదంతో మాత్రమే పేరు ఉండేవారిని తమ దేశంలోకి అనుమతించబోమని అన్ని విమానయాన సంస్థలకు స్పష్టం చేసినట్లు సమాచారం. ఈ కొత్త నిబంధన నవంబరు 21 నుంచే అమల్లోకి వచ్చిందట. దీనిపై తాజాగా ఎయిరిండియా, ఇండిగో వంటి భారత ఎయిర్‌లైన్లు ప్రయాణికులకు సమాచారమిచ్చాయి.

‘‘యూఈఏ అధికారుల సూచనల ప్రకారం.. టూరిస్టు లేదా ఇతర రకాల వీసాదారులైనా పాస్‌పోర్టుపై పూర్తి పేరు లేకుండా ఒకే పదంతో పేరు ఉంటే వారిని యూఏఈలోకి అనుమతించట్లేదు’’ అని భారత ఎయిర్‌లైన్లు వేర్వేర్లు ప్రకటనల్లో వెల్లడించాయి. పాస్‌పోర్టుపై ఒకే పదంతో పేరు ఉండే వారికి యూఏఈ వీసాలు జారీ చేయట్లేదు. ఒకవేళ అలాంటి పాస్‌పోర్టుదారులకు ఇప్పటికే వీసా జారీచేసినప్పటికీ.. అరబ్‌ దేశ ఇమ్మిగ్రేషన్‌ విభాగం అనుమతించట్లేదని విమానయాన సంస్థలు పేర్కొన్నాయి.

అయితే ఈ కొత్త నిబంధన విజిట్‌ వీసా, వీసా ఆన్‌ అరైవల్‌, ఉపాధి వీసా, తాత్కాలిక వీసాదారులకు వర్తిస్తుందట. యూఏఈలో శాశ్వత లేదా నివాస హోదా ఉన్న వారికి ఈ నిబంధన వర్తించదని ఎయిర్‌లైన్లు వెల్లడించాయి. శాశ్వత/నివాస హోదా ఉన్నవారికి పాస్‌పోర్టుపై ఒకే పదంతో పేరు ఉంటే.. అదే పేరును “first name” లేదా “surname’’ కాలమ్‌లో అప్‌డేట్‌ చేసుకోవాలని అధికారులు సూచించారు. ఈ నిబంధన గురించి పలు భారత ఎయిర్‌లైన్లు ఇప్పటికే ప్రయాణికులకు సమాచారమిచ్చాయి. అయితే దీనిపై యూఏఈ రాయబార కార్యాలయం నుంచి ఎలాంటి ప్రకటన రాకపోవడం గమనార్హం.

దుబాయ్‌లో తెదేపా ఆధ్వర్యంలో రంజాన్‌ తోఫా పంపిణీ



ఇంటర్నెట్‌డెస్క్‌: యూఏఈ తెదేపా ఆధ్వర్యంలో దుబాయ్‌లో ఆదివారం రంజాన్‌ తోఫా పంపిణీ చేశారు. తెదేపా నేత షేక్‌ ఖాదర్‌ బాషా కుమార్తె షేక్‌ వఫిఖా చేతులమీదుగా వీటిని అందజేశారు. హౌస్‌ మెయిడ్‌లుగా ఉన్న కరవా ప్రాంతంలో ఒక్కొక్కరికి ఐదు కిలోల చొప్పున సుమారు 500 మందికి రంజాన్‌ తోఫా పంపిణీ చేశారు. ఈ సందర్భంగా ఖాదర్‌ బాషా మాట్లాడుతూ రంజాన్‌ మాసం తమకెంతో పవిత్రమైనదని.. తెదేపా ఆధ్వర్యంలో ఇలా బియ్యం పంపిణీ చేయడం ఆనందాన్ని ఇచ్చిందన్నారు. పార్టీ తరఫున మరిన్ని సేవా కార్యక్రమాలు చేపడతామని ఆయన చెప్పారు. ఈ కార్యక్రమంలో కోడి రవికిరణ్‌, కందుల పార్థసారథి, వినోద్‌రెడ్డి మాదా తదితరులు పాల్గొన్నారు.



జాక్సన్విల్లేలో ‘తాజా’ సంక్రాంతి సంబరాలు అదరహో..!



జాక్సన్విల్లే‌: అమెరికాలోని గ్రేటర్ జాక్సన్విల్లే ప్రాంతంలోని తెలుగువారు సంప్రదాయబద్ధంగా సంక్రాంతి సంబరాలు జరుపుకొన్నారు. జాక్సన్విల్లే తెలుగు సంఘం (తాజా) ఆధ్వర్యంలో నిర్వహించిన ఈ వేడుకల్లో చిన్నా పెద్దా కలిసి సంప్రదాయ వస్త్రధారణలో సందడి చేశారు. జనవరి 21న ‘తాజా’ అధ్యక్షుడు సురేష్ మిట్టపల్లి, వారి టీమ్ ఆధ్వర్యంలో జాక్సన్విల్‌లోని బొల్లెస్మిడిల్ స్కూల్ ఆడిటోరియంలో గ్రాండ్‌గా నిర్వహించిన ఈ వేడుకలు అందరినీ అలరించాయి. తమ సొంత ఊరిలో వేడుకలను చేసుకుంటున్నామా అన్నట్లుగా మురిపించాయి. తెలుగుదనంతో ప్రదర్శించిన నాటకాలు, సాంస్కృతిక కార్యక్రమాలు తెలుగు భాషను, సాంస్కృతిక వైభవాన్ని చాటాయి. ఈ వేడుకలను పురస్కరించుకుని ముగ్గుల పోటీలు, సంప్రదాయ దుస్తుల పోటీలను నిర్వహించగా అంతా ఉత్సాహంగా పాల్గొన్నారు. రంగురంగుల అలంకరణలు, రుచికరమైన అల్పాహారం, స్వీట్లతో కూడిన రాత్రి భోజనంతో పాటు అనేక కార్యక్రమాలు అందరినీ ఆకట్టుకున్నాయి. పద్మప్రియ కొల్లూరు, సమత దేవునూరి, వినయ యాద ఈవెంట్ డైరెక్టర్లుగా వ్యవహరించారు.



ఈ సందర్భంగా ‘తాజా’ అధ్యక్షుడు సురేష్ మిట్టపల్లి మాట్లాడుతూ.. సంక్రాంతి సంబరాలను ఇంత ఘనంగా జరుపుకొనేందుకు సహకరించిన ప్రతి ఒక్కరికీ ధన్యవాదాలు తెలిపారు. అందరికీ సంక్రాంతి శుభాకాంక్షలు చెప్పారు. ‘తాజా’ ద్వారా కమ్యూనిటీకి నిర్వహించిన సేవా కార్యక్రమాలను వివరించారు. అంతేకాకుండా ఈ సంఘం నిర్వహించే కార్యక్రమాలకు ఎల్లప్పుడూ మద్దతుగా నిలిచిన ఎగ్జిక్యూటివ్ టీమ్‌ను అభినందించారు. కమిటీ సభ్యులు, వాలంటీర్లు, గ్రేటర్ జాక్సన్విల్లే ప్రాంత తెలుగు భాష, సంగీతం నేర్చుకునే పిల్లలు, మనబడి, పాఠశాల, సఖా ఇతర సంగీత పాఠశాలలు, ‘తాజా’ కుటుంబాల వారి ఉపాధ్యాయుల మద్దతుతో జరిగిన ఈ వేడుకలు అందరినీ అలరించేలా సాగినందుకు సంతోషం వ్యక్తం చేశారు. 2023 సంక్రాంతి ఈవెంట్‌కు ఉదారంగా స్పాన్సర్షిప్ చేసినందుకు వాసవి గ్రూప్ యుఎస్ఎ, భవన్ సైబర్‌టెక్‌కు కృతజ్ఞతలు తెలిపారు. రుచికమైన ఆహారాన్ని అందించిన మసాలా ఇండియన్ క్యూసిన్ రెస్టారెంట్‌కు ప్రత్యేక ధన్యవాదాలు తెలిపారు.



ఈ వేడుకలకు ఆడియో, వీడియో - అనిల్ యాడ, రాజేష్ చందుపట్ల; తెరవెనుక - మల్లి సత్తి, నవీన్ మొదలి, శ్రీదేవి ముక్కోటి, దీప్తి పులగం, ఫైనాన్స్ - శ్రీధర్ కాండే, శేఖర్ రెడ్డి సింగల, కృష్ణ పులగం, ధీరజ్ పొట్టి; ఆపరేషన్స్ - నారాయణ కసిరెడ్డి, భాస్కర్ పాకాల, సునీల్ చింతలపాణి, లక్ష్మీ నారాయణ లింగంగుంట, ప్రవీణ్ వూటూరి, ఆర్కే స్వర్ణ, సంపత్ నంబూరి, రవి సత్యవరపు, వెంకట్ రెడ్డి బచ్చన్న; వీడియో అండ్ ఫోటోగ్రఫీ - సత్యదీప్, జయ, సుమన్ సజ్జన, సంజీబ్ సింగ్; అలంకరణ -రంగోలి - శృతిక, నర్సన్న మాదాడి, రమ్య వలుస, వినీల, శ్రీకన్య సత్యవరపు, శ్యామల పొలాటి, గోమతి కండే, సుశీల దాలిబోయిన; ఎంసీలుగా వ్యవహరించిన శ్రీధర్ డోగిపర్తి, పద్మ ప్రియ కొల్లూరు తదితరులకు తాజా అధ్యక్షుడు కృతజ్ఞతలు తెలిపారు. ఈ ఈవెంట్‌తో TAJA 2022 కమిటీ గడువు ముగియడంతో ప్రస్తుత అధ్యక్షుడు సురేష్ మిట్టపల్లి నూతన అధ్యక్షుడు మహేష్ బచ్చు, బృందానికి హృదయపూర్వకంగా స్వాగతం పలికారు.





షికాగోలో ‘ఆలోలాంతరాళాలలో’ కవితా సంపుటి ఆవిష్కరణ



ఈనాడు, అమరావతి:  చిత్రకారుడిగా ప్రపంచ ప్రఖ్యాతి సాధించిన యస్‌.వి.రామారావు తెలుగు జాతికి వన్నె తెచ్చారని మాజీ ఉప సభాపతి మండలి బుద్ధ ప్రసాద్‌ అన్నారు. కవిగా, రచయితగా కూడా గుర్తింపు తెచ్చుకున్న మహోన్నత వ్యక్తి ఆయనని ప్రస్తుతించారు. అమెరికాలోని షికాగో నగరంలో షికాగో తెలుగు సాహితీ మిత్రులు, షికాగో తెలుగు సంఘం ఆధ్వర్యంలో జరిగిన సభలో యస్‌.వి.రామారావు రచించిన ‘ఆలోలాంతరాళాలలో’ కవితా సంపుటిని బుద్ధప్రసాద్‌ ఆవిష్కరించి ప్రసంగించారు. తెలుగు వారు తమ జాతిలో జన్మించిన గొప్పవారిని గుర్తించి గౌరవించుకోకపోవడం, ప్రభుత్వాలు కూడా సరైన రీతిలో సత్కరించకపోవడం వల్ల తెలుగుజాతికి తీరని నష్టం జరుగుతోందని అన్నారు. తెలుగు భాషాసంస్కృతుల పట్ల మక్కువతో తమ కవితల ద్వారా రామారావు మాతృ గడ్డ పట్ల గౌరవ ప్రపత్తులు చాటారని కొనియాడారు. షికాగో సాహితీ మిత్రుల సంస్థ అధ్యక్షుడు జయదేవ్‌ మెట్టుపల్లి అధ్యక్షతన జరిగిన సభలో దామరాజు లక్ష్మి, చిమట కమల, మాదిరెడ్డి పద్మ, జంపాల చౌదరి, శ్రీరామ్‌ శొంఠి, రవీంద్ర రెడ్డి, ప్రకాష్‌ తిమ్మాపురం, దాసరి అమరేంద్ర, ప్రముఖ కార్టూనిస్టు శ్రీధర్‌, గౌరిశంకర్‌ తదితరులు ప్రసంగించి రామారావు దంపతులను ఘనంగా సత్కరించారు. ఈ సందర్భంగా యస్‌.వి.రామారావు మాట్లాడుతూ తన అభ్యున్నతికి దోహదపడిన వారందరికీ పేరుపేరునా కృతజ్ఞతలు తెలిపారు. మండలి వెంకట కృష్ణారావుకి తన కవితా సంపుటిని అంకితం చేశారు. 



అమెరికా తెలంగాణ సంఘం నూతన కార్యవర్గం ఏర్పాటు



టెక్సాస్: అమెరికా తెలంగాణ సంఘం (ATS ) నూతన కార్యవర్గం ఏర్పాటైంది. హ్యూస్టన్‌ టెక్సాస్‌లోని మారియట్ వెస్ట్ చేస్ హోటల్‌లో సంఘం సభ్యులంతా సమావేశమై నూతన కార్యవర్గాన్ని(2023-2024) ఎన్నుకున్నారు. నూతన కార్యవర్గ సభ్యులతో సంఘం కార్యదర్శి చందు తల్లా ప్రమాణస్వీకారం చేయించారు.

నూతన కార్యవర్గ సభ్యులు వీరే..!

1. అధ్యక్షుడు- నరేందర్‌రెడ్డి చేమర్ల (2023) 

2.అధ్యక్షుడు (ఎలక్ట్‌ 2024-25)- శ్రీధర్‌ కంచనకుంట్ల 

3. కార్యనిర్వాహక డైరెక్టర్‌ - వెంకట్‌ మంతెన 

4. జనరల్‌ సెక్రెటరీ - చందు తాళ్ల 

5. కోశాధికారి- జనపతి వీరటి 

6. జాయింట్‌ సెక్రెటరీ- సుజన బైరు

7. జాయింట్‌ సెక్రెటరీ - అను కలకుంట్ల

బోర్డు ట్రస్టీలు

8. రవి ఉపద్‌ ( చార్లొట్టే) 9. జేపీ ముదిరెడ్డి(హ్యూస్టన్‌) 10. రఘు సుంకిరెడ్డి ( హ్యూస్టన్‌) 11. కృష్ణ రంగరాజు ( చికాగో) 12. కల్యాణ్‌ ఆనందుల ( చికాగో) 13. రామ్‌ వానపల్లి ( డెట్రాయిట్‌) 14.తిలక్‌ బోయినపల్లి (లాన్సింగ్‌) 15. నవీన్‌రెడ్డి గడ్డం (సియాటెల్‌) 16. శ్రీనివాస్‌రెడ్డి బండారపు ( సియాటెల్‌) 17. సతీశ్‌రెడ్డి- హ్యూస్టన్‌ 18. అశోక్‌ ఎల్లెందుల 19. నర్సింహ నాగులవంచ 20. విష్ణు మాధవరం 21.అరవింద్‌ తక్కలపల్లి 22. శశి సాదినేని

సలహా మండలి సభ్యులు

1. కరుణాకర్‌ మాధవరం 2. బంగార్‌రెడ్డి అలూరి 3. సత్యనారాయణ రెడ్డి కండిమల్ల 4. డా. ప్రభాకర్‌రావు గునుగంటి 5. జీఎల్‌ఎన్‌ రెడ్డి 6. డా. రాజ్‌ రంగినేని 7. మహశ్‌. తానీరు 

నేషనల్ కోఆర్డినేటర్‌: రవి ధన్నపునేని

విదేశీ కోఆర్డినేటర్‌: నరేందర్‌ మండల్‌రెడ్డి

సాంస్కృతిక సలహాదారు: డా. పద్మజ రెడ్డి, హైదరాబాద్‌

విదేశీ సలహాదారు: రామచంద్రారెడ్డి బానాపురం, హైదరాబాద్‌

మీడియా సంధానకర్త : యాదగిరి రెడ్డి

TracyHills : ట్రేసీహిల్స్‌లో సందడిగా గణేశ్ ఉత్సవాలు



ఇంటర్నెట్ డెస్క్‌ : కాలిఫోర్నియాలోని ట్రేసీహిల్స్‌లో గణేశ్ ఉత్సవాలు ఘనంగా జరిగాయి. మండపంలో వినాయకుడి ప్రతిమను ఏర్పాటు చేసి ఐదు రోజులపాటు ప్రత్యేక పూజలు చేశారు. ఉత్సవాల్లో భాగంగా పలువురు భక్తులు భజన కీర్తనలు ఆలపించారు. చిన్నారుల నృత్య, సాంస్కృతిక ప్రదర్శనలు ఆకట్టుకున్నాయి. ట్రేసీ పోలీస్‌ బృంద సభ్యులు కూడా ఉత్సవాల్లో పాల్గొని నృత్యాలు చేశారు. భారతీయ సంస్కృతి, సంప్రదాయాలను భావి తరాలకు తెలియజేయడానికి ఈ ఉత్సవాలు నిర్వహిస్తున్నామని వాలంటీర్ల బృందం తెలిపింది. దాదాపు వెయ్యి మందికి పైగా భక్తులు స్వామి వారిని దర్శించుకున్నారు.  





RRR: బే ఏరియాలో తారక్, చరణ్ ఫ్యాన్స్ సందడే సందడి



అమెరికా: ఎన్టీఆర్‌, రామ్‌చరణ్‌ కథానాయకులుగా అగ్ర దర్శకుడు రాజమౌళి తెరకెక్కించిన భారీ బడ్జెట్‌ చిత్రం ‘RRR’. శుక్రవారం ప్రేక్షకుల ముందుకు వచ్చిన ఈ సినిమా అన్నిచోట్లా పాజిటివ్‌ టాక్‌తో అలరిస్తోంది. అమెరికాలోనూ ఈ సినిమా హవా కొనసాగుతోంది. గతంలో ఏ తెలుగు సినిమా విడుదలవ్వని రీతిలో దాదాపు 1,150లకు పైగా థియేటర్లలో ఈ చిత్రం విడుదలైంది. రికార్డు స్థాయిలో 2.5 మిలియన్ డాలర్లు ప్రీ బుకింగ్ రూపంలోనే వసూలు చేసిన ఈ చిత్రంపై అభిమానుల్లో భారీ అంచనాలు ఉన్నాయి. ఈ నేపథ్యంలోనే బే ఏరియాలో ఎన్టీఆర్, చరణ్ అభిమానులు సందడి చేశారు. కార్లతో భారీ ర్యాలీ నిర్వహించారు. చరణ్, తారక్‌ల భారీ కటౌట్లు, ఫ్లెక్సీలు ఏర్పాటు చేసిన అభిమానులు.. కొబ్బరికాయలు కొట్టడం, ఇద్దరు హీరోల చిత్రపటాలకు పాలాభిషేకం, ఫ్లాష్ డ్యాన్స్ వంటి కార్యక్రమాలతో థియేటర్ల దగ్గర సందడి చేశారు. 



థియేటర్ల వద్ద అభిమానుల సందడితో బే ఏరియాలో పండుగ వాతావరణం నెలకొంది. సినిమాకు హిట్ టాక్ రావడంతో ఈ వీకెండ్ అమెరికాలో ‘ఆర్ఆర్ఆర్’ ఫీవర్ మరింత పెరగనుంది. అజయ్ యార్లగడ్డ, వీరబాబు ప్రత్తిపాటి, లక్ష్మణ్  పరుచూరి, మురళి గూడవర్తి , సాయి కంభంపాటి, గౌతమ్, మధు, వినయ్, సత్యనారాయణ, వరుణ్, సౌజన్య, ప్రత్యూష, సునీల్ పసుపులేటి, శివ మూలబంటి, అనిల్ అరిగె ,రవి కిరణ్ అలేటి,  శ్రీకాంత్ దొడ్డపనేని, సతీష్ బొల్లా, గంగా కోమటి, సుబ్బారావు తలచిరు, ప్రకాష్, సందీప్ ఇంటూరి తదితరులు ఈ సంబరాల్లో పాల్గొన్నారు.









నాట్స్ అమెరికా తెలుగు సంబరాల ‘కిక్ ఆఫ్ ఈవెంట్’కు విశేష స్పందన



ఎడిసన్: రెండేళ్లకోసారి అమెరికాలో వైభవంగా నిర్వహించే అమెరికా తెలుగు సంబరాల కోసం సన్నాహాలు షురూ అయ్యాయి. 2023 మే 26 నుంచి 28 వరకు న్యూజెర్సీ ఎక్స్‌పో సెంటర్‌, ఎడిసన్‌లో జరగబోయే ఈ సంబరాలకు సన్నద్ధం చేసేలా తాజాగా నిర్వహించిన ‘కిక్‌ ఆఫ్‌ ఈవెంట్‌’కు విశేష స్పందన లభించింది. వందలాది తెలుగు ప్రజలు ఈ ఈవెంట్‌కు హాజరై సందడి చేశారు. స్థానిక సాయి దత్తపీఠం శ్రీ శివ విష్ణు మందిరం వ్యవస్థాపకులు రఘుశర్మ శంకరమంచి గణేశ ప్రార్థన, జ్యోతి ప్రజ్వలన చేసి ఈ కార్యక్రమాన్ని ప్రారంభించారు. జ్యోతిప్రజ్వలన కార్యక్రమంలో నాట్స్ ఛైర్‌ విమెన్‌ అరుణ గంటి, సంబరాల కో-కన్వీనర్ వసుంధర దేసు, బిందు ఎలమంచిలి, స్వాతి అట్లూరి, ఉమా మాకం,  గాయత్రి పాల్గొన్నారు.



ఈ సందర్భంగా 7వ నాట్స్ అమెరికా సంబరాలు 2023 మే 26 నుంచి 28 వరకు న్యూజెర్సీలో జరుగుతాయని నాట్స్ అధ్యక్షులు బాపు నూతి ప్రకటించారు. అమెరికా తెలుగు సంబరాల కమిటీ కన్వీనర్ శ్రీధర్ అప్పసానిని సభకు పరిచయం చేశారు. ‘భాషే రమ్యం సేవే గమ్యం’ అనే నినాదంతో స్థాపించిన నాట్స్ సంస్థ సేవకు, భాషకు సమానంగా ప్రాధాన్యత  ఇస్తూ చేస్తోన్న అనేక సేవా, సాంస్కృతిక కార్యక్రమాలు, వైద్య శిబిరాలు, కంటి వైద్య శిబిరాల ద్వారా అమెరికా సహా తెలుగు రాష్ట్రాల్లో చేస్తోన్న సేవల్ని వివరించారు. అనంతరం ఈ కార్యక్రమంలో పాల్గొన్న నాట్స్‌ జాతీయ కార్యవర్గ సభ్యుల్ని సభకు పరిచయం చేశారు. తెలుగు జాతికి నాట్స్‌ అండగా ఉంటుందనేది అనేక సంఘటనలు నిరూపించాయని నాట్స్ ఛైర్‌ విమెన్‌ అరుణ గంటి అన్నారు. నాట్స్ బృందంలో అందరికీ సమాన అవకాశాలు ఉంటాయని.. ఉత్సాహంగా పనిచేసే ప్రతి ఒక్కరికీ తాము స్వాగతం పలుకుతామని ఆమె తెలిపారు. నాట్స్ మహిళలకు ప్రాధాన్యమిస్తూ ప్రత్యేక మహిళా జాతీయ వింగ్‌ను ఏర్పాటు చేసి మహిళల ఆర్థిక స్థిరత్వం, మహిళా సమస్యలకు పరిష్కారం, చిన్న పిల్లల్లో సామాజిక స్పృహ కల్పించే కార్యక్రమాలను నాట్స్‌ అధ్యక్షులతో కలిసి రూపకల్పన చేసినట్టు వివరించారు.



అనంతరం సంబరాల కోర్ కమిటీ సభ్యులైన రాజేంద్ర అప్పలనేని - కో-కన్వీనర్, వసుంధర దేసు - కో కన్వీనర్, రావు తుమ్మలపెంట (టీపీ) - కో-ఆర్డినేటర్, విజయ్ బండ్ల - కో-ఆర్డినేటర్, శ్రీహరి మందాడి - డిప్యూటీ కన్వీనర్, రాజ్ అల్లాడ - డిప్యూటీ కన్వీనర్, శ్యామ్ నాళం - కాన్ఫరెన్స్ సెక్రటరీ, చక్రధర్ వోలేటి- కాన్ఫరెన్స్ ట్రెజరర్, రంజిత్ చాగంటి- ఎగ్జిక్యూటివ్ డైరెక్టర్ (ఆపరేషన్స్)లను ఆమె సభకు పరిచయం చేశారు. ఆ తర్వాత, స్థానిక నృత్య సంస్థలైన నృత్య మాధవి స్కూల్ ఆఫ్ డాన్స్, సిద్ధేంద్ర కూచిపూడి ఆర్ట్స్‌ అకాడమీ, సెంటర్ ఫర్ కూచిపూడి డ్యాన్స్‌,  కవి’స్‌  స్కూల్ ఆఫ్ డ్యాన్స్‌ సంస్థలకు చెందిన విద్యార్థులు, చిన్నారుల నృత్యాలు ఆహూతులను అలరించాయి. ప్రముఖ గాయకులు హేమచంద్ర, మౌనమిల తెలుగు పాటల ప్రవాహం ఈ ఈవెంట్‌కు ప్రత్యేక ఆకర్షణగా నిలిచింది. తెలుగు సినీ పాటలతో ఆ గాయకులు ఉర్రూతలూగించారు. ఆద్యంతం తెలుగు ఆట, పాటల మేళవింపుతో ‘కిక్ ఆఫ్ ఈవెంట్’ ఉత్సాహభరితంగా కొనసాగింది.



ఈసారి నాట్స్ తెలుగు సంబరాలు న్యూజెర్సీ వేదికగా అంగరంగ వైభవంగా నిర్వహించేందుకు ఏర్పాట్లు చేస్తున్నారు. నాట్స్ ఏ కార్యక్రమం చేపట్టినా తెలుగువారి నుంచి అపూర్వ స్పందన లభిస్తోందని నాట్స్‌-అమెరికా తెలుగు సంబరాల కమిటీ కన్వీనర్‌ శ్రీధర్‌ అప్పసాని అన్నారు. తెలుగు ప్రజలు తమపై ఉంచిన నమ్మకాన్ని నిలబెట్టుకొనేందుకు తాము ఎప్పుడూ శాయశక్తులా కృషిచేస్తున్నామన్నారు. సంబరాలు అంటే కేవలం విందు, వినోదం మాత్రమే కాకుండా తెలుగు సంస్కృతీ సంప్రదాయాలను, తోటి వారికి సాయం చేయాలనే సేవా దృక్పథం.. ఇవన్నీ కలగలిసి ఉంటాయన్నారు. ఆదరణకు నోచుకోని, మరుగున పడుతున్న కళల్ని, కళాకారుల్ని ప్రోత్సహించనున్నట్టు శ్రీధర్ తెలిపారు. కేవలం పది రోజుల క్రితమే నాట్స్ ఇచ్చిన పిలుపును అందుకొని వందలాది ఈ ఈవెంట్‌కు రావడం ఆనందంగా ఉందన్నారు. అమెరికా తెలుగు సంబరాలకు ఇది కేవలం టీజర్‌ మాత్రమే అన్నారు. ఈ కార్యక్రమానికి సహకరించిన ప్రతి ఒక్కరికీ ఆయన కృతజ్ఞతలు తెలియజేశారు. రాజ్ అల్లాడ, శ్రీహరి మందాడి, శ్యాం నాళం, మురళీ కృష్ణ మేడిచెర్ల, కృష్ణ అనుమోలు, కవితా తోటకూర, గాయత్రీ, బిందు యలమంచిలి, శ్రీనివాస్ భీమినేని, ఇతర సంబరాలు బృందం సభ్యుల సమష్టి కృషి ఫలితంగానే ఈ ‘కిక్ ఆఫ్ ఈవెంట్’ విజయవంతమైందని ప్రశంసించారు. నాట్స్ డాక్యుమెంటరీ కోసం అడిగిన వెంటనే వాయిస్ ఇచ్చిన ప్రముఖ నటుడు సాయికుమార్‌కు తాము ఎప్పుడూ రుణపడి ఉంటామన్నారు. ఈ ఈవెంట్‌ ఇచ్చిన ఉత్సాహంతో అమెరికా తెలుగు సంబరాలను అంగరంగ వైభవంగా నిర్వహిస్తామని శ్రీధర్‌ చెప్పారు.



ఈ కార్యక్రమానికి హాజరైన వారిలో వారిలో నాట్స్ ప్రెసిడెంట్ బాపయ్య చౌదరి(బాపు) నూతి, నాట్స్ ఛైర్‌ విమెన్ అరుణ గంటి, డిప్యూటీ ఛైర్మన్ ప్రశాంత్ పిన్నమనేని, బోర్డు సెక్రటరీ శ్యామ్ నాళం, నాట్స్ గౌరవ బోర్డ్ సభ్యులు డా.రవి ఆలపాటి, శేఖరం కొత్త,  బోర్డ్ అఫ్ డైరెక్టర్స్ రాజ్ అల్లాడ, మోహన్ కృష్ణ మన్నవ, శ్రీహరి మందాడి, వంశీకృష్ణ వెనిగళ్ల, చంద్రశేఖర్ వెనిగళ్ల, నాట్స్ ఎగ్జిక్యూటివ్ కమిటీ సెక్రటరీ రంజిత్ చాగంటి, నాట్స్ ఎగ్జిక్యూటివ్ సెక్రటరీ (మీడియా) మురళీకృష్ణ మేడిచర్ల,  వైస్ ప్రెసిడెంట్ (మార్కెటింగ్ & ఫైనాన్స్) భాను ధూళిపాళ్ల,  వైస్ ప్రెసిడెంట్ (ప్రోగ్రామ్స్) హరినాథ్‌ బుంగటావుల, వైస్ ప్రెసిడెంట్ (సర్వీసెస్), మదన్ పాములపాటి, జోనల్ వైస్ ప్రెసిడెంట్(నార్త్ ఈస్ట్) గురు కిరణ్ దేసు, ఇమ్మిగ్రేషన్ అసిస్టెన్స్ - సూర్య గుత్తికొండ ఉన్నారు. తానా, ఆటా, నాటా, టీఎల్‌సీఏ, టీఏజీడీవీ, తాటా, స్థానిక తెలుగు సంస్థలైన తెలుగు కళా సమితి, ఎన్.జే.టి.ఎ, కళావేదిక, ఎస్.పి.బిల నుంచి ప్రతినిధులు ఈ ఈవెంట్‌కు హాజరై.. ఏడో అమెరికా తెలుగు సంబరాలకు తమ వంతు సహాయ సహకారాలు అందిస్తామని హామీ ఇచ్చారు. ఈ సభకు  మనోజ్ ఇరువూరి, కవిత తోటకూర వ్యాఖ్యాతలుగా వ్యవహరించగా.. కృష్ణ అనుమోలు,  ప్రసాద్ సింహాద్రి వీడియో, ఆడియో సహకారం అందించారు. ఈ కార్యక్రమానికి దక్షిణ్ రెస్టారెంట్ వారు అందించిన విందు ప్రత్యేక ఆకర్షణగా నిలిచింది.



H-1B visas: అమెరికా వీసా.. ఇక మరింత భారమేనా..?



వాషింగ్టన్: అమెరికా(US) వెళ్లాలనుకునే భారతీయుల కల ఇకపై మరింత భారం కానుంది. ఇమ్మిగ్రేషన్‌ ఫీజులను భారీగా పెంచుతూ బైడెన్‌ సర్కారు ప్రతిపాదనలు చేసింది. దీంతో హెచ్‌-1బీ సహా పలు రకాల వీసా (Visa) దరఖాస్తు ధరలు మరింత ప్రియం కానున్నాయి. ఈ ప్రతిపాదనలను త్వరలోనే అమల్లోకి తెచ్చే అవకాశాలున్నాయి.

ఇమ్మిగ్రేషన్‌ ఫీజుల పెంపు ప్రతిపాదనలను అమెరికా పౌరసత్వం, వలస సేవల (USCIS) విభాగం తమ వెబ్‌సైట్‌లో వెల్లడించింది. దాని ప్రకారం.. హెచ్‌-1బీ (H-1B) వీసా దరఖాస్తు ధరను 460 డాలర్ల నుంచి 780 డాలర్లకు పెంచింది. ఎల్‌-1 (L-1) వీసా ధర 460 డాలర్ల నుంచి ఏకంగా 1385 డాలర్లకు పెంచాలని ప్రతిపాదించింది. O-1 వీసా ధరను 460 డాలర్ల నుంచి 1,055 డాలర్లకు పెంచాలని భావిస్తోంది. ఇక, హెచ్‌-2బీ (H-2B) వీసా ధరను 460 డాలర్ల నుంచి 1,080 డాలర్లకు పెంచాలని నిర్ణయించింది.

ఈ ప్రతిపాదనలను 60 రోజుల పాటు వెబ్‌సైట్‌లో ఉంచి.. వారి అభిప్రాయాలను స్వీకరిస్తారు. ఆ తర్వాత దీన్ని అమల్లోకి తెచ్చే అవకాశాలున్నట్లు తెలుస్తోంది. ఖర్చు భారాన్ని తగ్గించుకోవడంలో భాగంగానే ఫీజులను పెంచినట్లు యూఎస్‌సీఐఎస్‌ వెల్లడించింది. అంతేగాక, ఈ నిర్ణయంతో పెండింగ్‌ వీసాల సంఖ్య కూడా తగ్గే అవకాశముందని తెలిపింది. ఈ ఏజెన్సీకి 96శాతం నిధులు.. వీసా దరఖాస్తు ఫీజుల ద్వారానే వస్తున్నాయి. 2020లో కొవిడ్‌ కారణంగా వీసా దరఖాస్తులు భారీగా తగ్గాయి. దీంతో ఏజెన్సీ ఆదాయం 40శాతానికి పైగా పడిపోయింది. నిధుల లేమి కారణంగా.. ఏజెన్సీలో నియామకాలు నిలిపివేశారు. సిబ్బందిని కూడా తగ్గించారు. దీంతో పెండింగ్‌ వీసా దరఖాస్తులు పెరిగాయి.

Andhra News: జలపాతంలో జారిపడి.. అమెరికాలో తెలుగు ఇంజినీరు దుర్మరణం



పెనమలూరు, పోరంకి, న్యూస్‌టుడే: కెనడాలో ఉండే తెలుగు యువకుడు అమెరికాలోని ఇతాకా జలపాతంలో పడిపోయి మృత్యువాత పడ్డారు. ఏలూరు జిల్లా నూజివీడుకు చెందిన మెకానికల్‌ ఇంజినీరు నెక్కలపు హరీశ్‌ చౌదరి(35) కుటుంబం విజయవాడ శివారులోని పోరంకిలో ఉంటోంది. ఇంజినీరింగ్‌ పూర్తయ్యాక పదేళ్ల క్రితం కెనడాలోని ఆంటారియోకు వెళ్లిన హరీశ్‌ అక్కడ ‘టూల్‌ డిజైనర్‌’గా పనిచేస్తున్నారు. నాలుగేళ్ల క్రితం సాయిసౌమ్యతో వివాహమైంది. ప్రకృతి ప్రేమికుడైన హరీశ్‌ విహారయాత్ర కోసం ఈనెల 8న ఐదుగురు స్నేహితులతో కలిసి అమెరికా వెళ్లారు. 11న న్యూయార్క్‌లోని ఇతాకా జలపాతం వద్దకు చేరుకున్నారు. అక్కడ ఫొటో దిగుతూ వెనక్కి జారిపడిన హరీశ్‌ నీటి ఉద్ధృతికి కొట్టుకుపోయి మృతి చెందారు. ‘తానా’ సహకారంతో మృతదేహాన్ని స్వస్థలానికి చేర్చేందుకు కుటుంబ సభ్యులు ప్రయత్నిస్తున్నారు. 

అమెరికాలో ‘మహానాడు’.. నోరూరించే వంటకాలతో విందు ఏర్పాట్లు



ఇంటర్నెట్‌డెస్క్‌: అమెరికాలో తెదేపా ‘మహానాడు’ నిర్వహణకు ఎన్‌ఆర్‌ఐ తెదేపా-యూఎస్‌ఏ ఆధ్వర్యంలో ఏర్పాట్లు పూర్తవుతున్నాయి. బోస్టన్‌ వేదికగా మే 27, 28 తేదీల్లో ఈ వేడుకను నిర్వహించనున్నారు. అమెరికా వ్యాప్తంగా ఉన్న తెదేపా ప్రతినిధులు ఈ కార్యక్రమంలో పాల్గొనేందుకు వీలుగా పెద్ద ఎత్తున ఏర్పాట్లు చేస్తున్నారు. మహానాడుకు వచ్చే ప్రతినిధులకు నోరూరించే వంటకాలతో భోజన ఏర్పాట్లు చేస్తున్నారు.

దీనికి సంబంధించిన బ్రోచర్‌ను ఎన్‌ఆర్‌ఐ తెదేపా-యూఎస్‌ఏ (బోస్టన్‌ అండ్‌ కనెక్టికట్‌ టీమ్స్‌) విడుదల చేసింది. మే 27 (శుక్రవారం)న విందులో వడ్డించనున్న వంటకాలను అందులో పేర్కొన్నారు. వివిధ రకాల శాఖాహార, మాంసాహార రుచులతో పాటు.. అనేక రకాల తెలుగు వంటకాలను  విందులో వడ్డించనున్నట్లు వివరించారు. ఉదయం అల్పాహారం నుంచి రాత్రి  భోజనం వరకు విందులో పెట్టనున్న వంటకాలను బ్రోచర్‌లో పేర్కొన్నారు.

వంటకాల కోసం క్లిక్‌ చేయండి

అమెరికా జట్టు నాయిక... మన గీతిక!



అమెరికా అండర్‌-19 మహిళా జట్టుని కొత్తగా ఏర్పాటుచేశారు. దానికి సారథి తెలుగమ్మాయి కొడాలి గీతిక. తను 14 ఏళ్లకే అమెరికా మహిళా జట్టుకు ఆడి రికార్డు సృష్టించింది. ఈనాడు-ఈటీవీతో తన విశేషాలు పంచుకుందీ యువతేజం...

ఆశయం.. అందుకు తగ్గ శ్రమ ఉంటే అవకాశాలకు హద్దులు ఉండవని నిరూపిస్తోంది గీతిక కొడాలి. 14 ఏళ్లకే అమెరికా మహిళా క్రికెట్‌ జట్టులో స్థానం దక్కించుకుంది. 17 ఏళ్ల గీతిక ప్రస్తుతం అండర్‌-19 జట్టు కెప్టెన్‌... ఆ హోదాలో తొలి సిరీస్‌లోనే విజయాన్ని అందుకుంది. విజయవాడకు చెందిన కొడాలి ప్రశాంత్‌, మాధవిల కుమార్తె గీతిక. ‘చిన్నప్పట్నుంచీ క్రీడలంటే ఇష్టం. బంధువుల ఇంటికి వెళ్లినప్పుడు అమ్మానాన్నల సూచనతో కోచ్‌ రఘును కలిశా. శిక్షణ తీసుకుంటే క్రికెట్‌లో బాగా రాణిస్తానని చెప్పారు. 11 ఏళ్లపుడు మొదటిసారి క్రికెట్‌ బ్యాట్‌, బాల్‌ పట్టుకున్నా. 14 ఏళ్ల వయసులో అమెరికన్‌ మహిళా జట్టులో స్థానం దక్కింది. అక్కడ అందరిలోకీ నేనే చిన్నదాన్ని. ఆ సమయంలో సీనియర్ల నుంచి మెలకువలు నేర్చుకోవడంతోపాటు.. ఫిట్‌నెస్‌, బౌలింగ్‌ సామర్థ్యాలను మెరుగుపరుచుకున్నాను. కెనడా, మెక్సికో, జింబాబ్వే తదితర దేశాల్లో 20 మ్యాచ్‌లు ఆడాను’ అని తన క్రికెట్‌ ప్రయాణాన్ని వివరించింది గీతిక. తను క్రికెట్‌లో అడుగుపెట్టాక నార్త్‌కరోలినా అయితే మంచి సౌకర్యాలు ఉంటాయని కాలిఫోర్నియా నుంచి అక్కడికి నివాసం మార్చారు తల్లిదండ్రులు.



గీతిక నేతృత్వంలో 15 మందితో కూడిన అండర్‌-19 జట్టు తొలి పర్యటనలో భాగంగా కరేబియన్‌ దీవుల్లోని సెయింట్‌ విన్సెంట్‌ వెళ్లింది. అక్కడ నాలుగు మ్యాచ్‌లలో మూడు గెలిచారు. బృంద సభ్యుల్లో విశ్వాసం నింపుతూ.. అందరికీ అవకాశాలు ఇస్తూ జట్టుని విజయ పథంలో నడిపిన గీతికను అక్కడి క్రికెట్‌ వర్గాలు ప్రశంసించాయి. మే నెలలో దుబాయ్‌లో జరిగే ఫెయిర్‌బ్రేక్‌ టోర్నమెంట్‌కు ప్రస్తుతం ఈమె జట్టు సిద్ధమవుతోంది. క్రికెట్‌ సమయపాలన నేర్పిందనీ, చదువునీ ఆటనూ జాగ్రత్తగా సమన్వయం చేసుకుంటున్నానంటోన్న గీతిక... 12వ తరగతి చదువుతోంది. మహిళల బిగ్‌బాష్‌ లీగ్‌, ఇండియాలో ప్రారంభం కాబోయే మహిళల ఐపీఎల్‌లో ఆడటం, ప్రపంచకప్‌లో అమెరికా మహిళా జట్టుకి కెప్టెన్సీ వహించాలన్నవి తన లక్ష్యాలని చెబుతుంది ఈ బౌలింగ్‌ ఆల్‌రౌండర్‌. స్నేహితులతో సరదాగా బయటకు వెళ్లడం, సినిమాలు చూడటం గీతిక అభిరుచులు. క్రికెటర్‌ కాకపోయినా ఏదో ఒక క్రీడలోనే ఉండేదాన్నంటోంది తను. 

ఆదినారాయణ కుటుంబానికి ఎన్నారైల సాయం



కర్నూలు: తమ దాతృత్వానికి ఎల్లలు లేవని పలువురు ఎన్నారైలు మరోసారి నిరూపించారు. గతేడాది డిసెంబర్‌లో కర్నూలు నగరం నుంచి శబరిమల యాత్రకు బయలుదేరి గమ్యాన్ని చేరుకొనే లోపే కేరళలోని శివకోయిల వద్ద జరిగిన రోడ్డు ప్రమాదంలో దుర్మరణం చెందిన ఆదినారాయణ అనే వ్యక్తి కుటుంబానికి రూ.2లక్షల ఆర్థిక సాయం అందించారు. కర్నూలుకు చెందిన బాధితుడి కుటుంబానికి ఆర్థిక సహాయం అందించాల్సిందిగా ఎన్నారై ఫౌండేషన్‌ ఛైర్మన్‌ పొట్లూరి రవి కోరడంతో వెంటనే స్పందించిన పలువురు ఎన్నారైలు ముందుకొచ్చి ఈ సాయాన్ని అందజేశారు. ఎన్నారైలు సమకూర్చిన ఈ డబ్బును కర్నూలు సిటీ డీఎస్పీ కేవీ మహేష్.. ఆదినారాయణ కుమార్తె రేఖకు అందజేశారు. బాధిత కుటుంబానికి అండగా ఉంటామని, రేఖ చదువుకు కూడా సహకారం అందించనున్నట్టు కర్నూలు ఎన్నారై ఫౌండేషన్ సమన్వయకర్త ముప్పా రాజశేఖర్ తెలిపారు. ఈ సందర్భంగా సీఐ తబరేజ్ మాట్లాడుతూ.. సహాయం అందించిన ఎన్నారైల సేవానిరతిని కొనియాడారు. ఈ కార్యక్రమంలో సందడి మధు, జంపాల అమిత్, నంది మధు, మీనాక్షి నాయుడు తదితరులు పాల్గొన్నారు.



ఉత్సాహంగా సీవీఆర్‌ కాలేజ్ అఫ్ ఇంజినీరింగ్ పూర్వ విద్యార్థుల సమ్మేళనం



డల్లాస్‌ : సీవీఆర్‌ కాలేజ్‌ ఆఫ్‌ ఇంజినీరింగ్‌ పూర్వ విద్యార్థుల సమ్మేళనం డల్లాస్‌ నగరంలో ఘనంగా జరిగింది. కళాశాల 20 సంవత్సరాల విద్యా వైభవాన్ని పురష్కరించుకొని అక్టోబర్‌ 23న ఈ కార్యక్రమాన్ని నిర్వహించారు. ఇందులో ఎంతో ఉత్సాహంగా పూర్వ విద్యార్థులు పాల్గొని ఆనాటి సంగతులను గుర్తుచేసుకున్నారు. ఎంతో ఉత్సాహభరిత వాతావరణంలో సాగిన ఈ సమ్మేళనంలో విశ్వవ్యాప్తంగా రాణించిన విద్యార్థులు పాల్గొన్నారు.

కార్యక్రమానికి ముఖ్య అతిథిగా విచ్చేసిన ఛైర్మన్‌ డా.రాఘవ వి చెరబుడ్డి.. గత 20 ఏళ్లలో తమ కళాశాల సాధించిన విజయాలను, అధిగమించిన  మైలురాళ్లను సభలో పంచుకున్నారు. ఈ సందర్బంగా తమ పూర్వ విద్యార్థుల విశిష్టతను, వివిధ రంగాలలో  వారు సాధించిన ప్రగతిని  కొనియాడుతూ భావితరాలకు తమ విజ్ఞాన్ని పంచేవిధంగా తదుపరి కార్యాచరణను ప్రకటించవలసిందిగా కోరారు. ఇక ఈ కార్యక్రమంలో  పాల్గొన్న పూర్వ విద్యార్థులు తమ మధురమైన పూర్వ సంఘటలను గుర్తుకు తెచ్చుకున్నారు. సీవీఆర్‌ ఉపన్యాసకులు అందించిన సాంకేతిక నైపుణ్యాన్ని, కల్పించిన ఉద్యోగ అవకాశాల్ని  శ్లాఘించారు. అనంతరం జరిగిన విభావరి, సాంస్కృతిక కార్యక్రమాలు అందరినీ అలరించాయి. 

పూర్వ విద్యార్థుల సంఘం ఆధ్వర్యంలో జరిగిన రెండో సమ్మేళనం ఇది. మొదటిది కాలిఫోర్నియా నగరంలో అక్టోబర్ 10న విజయవంతంగా ముగిసింది.

Telugu in US: అమెరికాలో అతి వేగంగా అభివృద్ధి చెందే భాషగా తెలుగు

మాజీ ఉపసభాపతి మండలి బుద్ధప్రసాద్‌
ఘనంగా సిలికానాంధ్ర మనబడి స్నాతకోత్సవం



ఈనాడు, అమరావతి: అమెరికాలో అధిక సంఖ్యలో మాట్లాడే తొలి 20 భాషల్లో తెలుగుకు చోటు దక్కడమే కాకుండా.. అతివేగంగా అభివృద్ధి చెందుతున్న భాషగా రూపుదిద్దుకోవడం సంతోషకరమని మాజీ ఉపసభాపతి మండలి బుద్ధప్రసాద్‌ పేర్కొన్నారు. తెలుగు భాషాభివృద్ధికి సిలికానాంధ్ర మనబడి చేస్తున్న కృషిని ఆయన అభినందించారు. పదిహేనేళ్లలో 75వేల మందికి తెలుగు నేర్పడం అద్భుతమని కొనియాడారు. ఉత్తర కాలిఫోర్నియాలోని మిల్‌పిటాస్‌లో సిలికానాంధ్ర విశ్వవిద్యాలయ ప్రాంగణంలోని డాక్టరు లక్కిరెడ్డి హనిమిరెడ్డి భవనంలో ఆదివారం స్నాతకోత్సవ సభ నిర్వహించారు. 2021-22 విద్యా సంవత్సరానికి 1,689 మంది జూనియర్‌ సర్టిఫికెట్‌ పరీక్షకు హాజరవ్వగా 97.8% మంది, 1,102 మంది సీనియర్‌ సర్టిఫికెట్‌ పరీక్షకు హాజరవ్వగా 97.7% మంది ఉత్తీర్ణత సాధించారని సిలికానాంధ్ర, మనబడి అధినేత చమర్తి రాజు తెలిపారు. తెలుగు విశ్వవిద్యాలయ భాగస్వామ్యంతో ఎనిమిదేళ్లుగా ఈ సర్టిఫికెట్‌ పరీక్షలు నిర్వహిస్తున్నామన్నారు. 15 ఏళ్లుగా పిల్లలకు తెలుగు భాషను నేర్పిస్తున్న విద్యాసంస్థ సిలికానాంధ్ర, మనబడి మాత్రమే అని వివరించారు. ఈ విజయం వెనుక 2,500 మంది భాషా సైనికుల స్వచ్ఛంద సేవ ఉందని, అమెరికాలోని పిల్లలకు తెలుగు సంస్కృతి, సంప్రదాయాలతో పాటు భాషనూ నేర్పిస్తున్నామని సంస్థ వ్యవస్థాపక అధ్యక్షుడు కూచిబొట్ల ఆనంద్‌ పేర్కొన్నారు. గుమ్మడి గోపాలకృష్ణ దర్శకత్వంలో మనబడి విద్యార్థుల శ్రీకృష్ణ రాయబారం పద్యనాటకం ఆకట్టుకుంది. సమన్వయకర్తలుగా గంటి శ్రీదేవి, రాధాశాస్త్రి వ్యవహరించగా.. కొండిపర్తి దిలీప్‌, కూచిబొట్ల శాంతి, కందుల సాయి, సంగరాజు దిలీప్‌, కోట్ని శ్రీరాం, తనారి గిరి, కస్తూరి ఫణిమాదవ్‌ సహకారం అందించారు. 2022-23 మనబడి విద్యాసంవత్సరం సెప్టెంబరు 10 నుంచి మొదలవుతుందని సంస్థ అధినేత చమర్తి రాజు తెలిపారు. https://manabadi.siliconandhra.org/ వెబ్‌సైట్‌లో తమ పిల్లల పేర్లు నమోదు చేసుకోవాలని కోరారు. 

కాన్సస్‌ తెలుగు సంఘం ఆధ్వర్యంలో బతుకమ్మ సంబరాలు



కాన్సస్‌: కాన్సస్‌ తెలుగు సంఘం (తెలుగు అసోసియేషన్‌ ఆఫ్‌ గ్రేటర్‌ కాన్సస్‌ సిటీ - TAGKC) ఆధ్వర్యంలో స్థానిక హిందూ దేవాలయంలో బతుకమ్మ సంబరాలు ఘనంగా జరిగాయి. దాదాపు వెయ్యి మంది తెలుగు వారు ఇందులో ఎంతో ఉత్సాహంగా పాల్గొన్నారు. ఎంతో మంది చక్కగా బతుకమ్మలను చేసుకొని వచ్చి మొదటి నుంచి చివరి వరకు తెలంగాణ జానపద పాటలకు, బతుకమ్మ పాటలకు ఆడిపాడారు. దేవాలయ పూజారి నిర్వహించిన అమ్మవారి పూజతో సంబరాలు ఆరంభం అయ్యాయి. పెద్దవాళ్లతో పాటు చిన్న పిల్లలు, యువతులు ఎంతో ఉత్సాహంగా బతుకమ్మ పాటలకు నృత్యాలు చేశారు. బతుకమ్మలన్నింటిలో బాగా అలంకరించిన మూడింటిని ఎంపిక చేసి బహుమతులు ఇచ్చారు.  బతుకమ్మలను నిమజ్జనం చేసి అందరూ ప్రసాదం పంచుకోవడంతో సంబరాలు ముగిశాయి. ఈ కార్యక్రమం విజయవంతం అవ్వడానికి సహకరించిన సంఘం కార్యవర్గ సభ్యులకు, స్పాన్సర్లకు సంఘం అధ్యక్షుడు టేకులపల్లి శరత్‌, ట్రస్ట్‌ ఛైర్మన్‌ శ్రీకాంత్ రావికంటి ధన్యవాదాలు తెలిపారు.











NRI: ఎన్టీఆర్ ట్రస్ట్ ఒమాన్ ఆధ్వర్యంలో రక్తదాన శిబిరం



ఒమాన్‌: తెలుగు వారి ఆత్మగౌరవానికి ప్రతీక నందమూరి తారకరామారావు 27వ వర్ధంతి సందర్భంగా ఎన్టీఆర్‌ ట్రస్ట్ ఒమాన్‌ ఆధ్వర్యంలో లెజెండరీ బ్లడ్‌ డొనేషన్‌ డ్రైవ్‌   నిర్వహించారు. ఎన్టీఆర్ ట్రస్ట్ ఒమాన్ కో ఆర్డినేటర్స్ మొహమ్మద్ ఇమామ్, ముప్పవరపు శ్రీను బాబు, కంతేటి రాఘవేంద్ర, తేలప్రోలు వాసు బాబు, వేములపల్లి పవన్, కొర్రపాటి రమేష్ , గారపాటి సత్య శ్రీధర్, వడ్లపట్ల మురళి, గురు మూర్తి ,అమతీ సీతారామయ్య, సూరపనేని రాజా, అమిలినేని గిరి బాబు, గాలి నెహ్రు, అనిల్ నాగిడి, తేల్లా అనిల్ కుమార్, గింజుపల్లి శ్రీనివాస రావు, బండ్లమూడి శ్రీనివాసరావు పలువురు తెదేపా కార్యకర్తలు కార్యక్రమంలో పాల్గొని రక్తదానం చేశారు.



తెలుగువారి ఆత్మగౌరవానికి ఆధ్యులు ‘ఎన్టీఆర్‌’.. వాషింగ్టన్‌ డీసీలోఎన్టీఆర్‌ వర్ధంతి



వాషింగ్టన్‌ డీసీ: తెదేపా వ్యవస్థాపకుడు ఎన్టీఆర్‌ తెలుగువారి ఆత్మగౌరవానికి ఆధ్యులని తానా మాజీ అధ్యక్షుడు సతీశ్‌ వేమన అన్నారు. అమెరికాలోని వాషింగ్టన్‌ డీసీలో ఈ నెల 18న నందమూరి తారకరామారావు 26వ వర్ధంతి కార్యక్రమం నిర్వహించారు. ఈ సందర్భంగా పలువురు నేతలు ఆయన చిత్రపటానికి పూలమాలలు వేసి నివాళులర్పించారు. ఈ సందర్భంగా సతీశ్‌ వేమన మాట్లాడుతూ.. నిలువెత్తు తెలుగు తేజం, నిండైన వ్యక్తిత్వంతో తెలుగు ప్రజల గుండెల్లో కొలువైన దైవం ఎన్టీఆర్‌ అని కొనియాడారు. చరిత్ర అన్న పదానికి చిహ్నంగా నిలిచిన నాయకుడు.. నట జీవితాన్ని ప్రజా జీవితం కోసం అర్పించిన మహానాయకుడన్నారు. చైతన్య రథం ఎక్కి చరిత్ర సృష్టించి, రాజకీయ శూన్యతను రూపుమాపి, తెలుగువారి జీవితాల్లో వెలుగులు నింపిన జన నేత అన్నారు. ఎన్టీఆర్‌ తెలుగుదేశం పార్టీ ప్రారంభం నుంచి గట్టి పునాదులతో బడుగు, బలహీనవర్గాల, దళిత సంక్షేమ పథకాలను తీసుకొచ్చి ప్రజలతో మమేకమయ్యారని గుర్తు చేసుకున్నారు. కుల, మత ప్రాంతాలకతీతంగా పలు రంగాల్లో ఉన్న ఎంతోమంది తెలుగువారికి ఆయన ఆశయాలే స్ఫూర్తి అని తెలిపారు. సినిమాల్లో రాముడిగా, కృష్ణుడి వేషధారణతో ప్రతి తెలుగువారి గుండెల్లో ఆరాథ్య దైవంగా నిలిచిన ఎన్టీఆర్‌ ఓ యుగపురుషుడని కొనియాడారు.



స్వచ్ఛమైన రాజకీయాల కోసం, తెలుగు ప్రజల ఆత్మగౌరవం కోసం ఎన్టీఆర్‌ తెలుగుదేశం పార్టీని స్థాపించారని గుంటూరు జిల్లా మిర్చియార్డు మాజీ ఛైర్మన్‌ మన్నవ సుబ్బారావు అన్నారు. తెలుగువారికి ఆత్మగౌరవం ఎన్టీఆర్‌ ఇచ్చిన గొప్ప వరమన్నారు. పచ్చజెండాతో తెలుగువారిలో కొత్త ఉత్సాహం నింపారని, తెరపై ధీరోదాత్తమైన పాత్రల్లో నటించి పండిత పామరుల్ని మెప్పించారన్నారు. వామహస్త అభయం ఆచరణలో పెట్టి ప్రజల్ని మెప్పించారన్నారు. ఎన్టీఆర్‌ తన నటనతో జానపదా చిత్రాలకే వన్నె తెచ్చారని కొనియాడారు. దిల్లీ వెన్నులో వణుకు పుట్టించి, కేంద్రానికి కంటిమీద కునుకులేకుండా చేసిన ఎన్టీఆర్‌ ఈనాడు భౌతికంగా మన మధ్యలేకపోయినా.. ఆయన నటన, పాలన, మాట, బాట తెలుగు ప్రజల గుండెల్లో చిరస్థాయిగా నిలిచిపోతాయన్నారు. తన మాటే శాసనంగా ఆయన చూపిన బాటే తెలుగువారి భవిష్యత్‌కు మార్గదర్శకమన్నారు. 

రాముడు, కృష్ణుడు వంటి పౌరాణిక పాత్రలతో తెలుగు ప్రజల హృదయాల్లో శాశ్వతంగా నిలిచిపోయారని ఎన్‌ఆర్‌ఐ నరేన్‌ కొడాలి అన్నారు. తను ఏ పాత్రలో నటించినా దానికి పూర్తిగా న్యాయం చేయాలని తపించిన అతి కొద్దిమంది నటుల్లో ఎన్టీఆర్‌ ఒకరన్నారు. నాటి, నేటి పాలకులకు ఎన్టీఆర్‌ చూపిన ప్రజాహిత పాలనే ఆదర్శప్రాయమని తెలిపారు. ఈ కార్యక్రమంలో అనిల్‌ ఉప్పలపాటి, రఘు మేకా, రవి అడుసుమల్లి, రవి గౌరినేని, కార్తీక్‌ కోమటి, సిద్ధార్థ బోయపాటి, సాయి సుమంత్‌ శ్రీరామ్‌, డా.నాగ దేవినేని, డా. లిఖిత్‌ యల్లా, రమేష్‌ అవిరినేని తదితరులు పాల్గొన్నారు.

జమున నా అభిమాన నటి: పింగళి వెంకయ్య కుమార్తె!



సింగపూర్‌: అలనాటి సినీతార జమున వెండితెరపై కట్టు, బొట్టుతో ఎంత సంప్రదాయంగా ఉంటారో, అభినయంతో కూడా అంత అద్భుతంగా ప్రేక్షకులను అలరించారని జాతీయ పతాక రూపకర్త పింగళి వెంకయ్య కుమార్తె ఘంటసాల సీతామహాలక్ష్మి అన్నారు. జమునా రమణారావు 85వ జన్మదినోత్సవం అంతర్జాలం వేదికగా ఘనంగా జరిగింది. వంశీ గ్లోబల్ అవార్డ్స్ ఇండియా, తెలుగు కళా సమితి ఖతార్ కలిసి అత్యద్భుతంగా ఈ కార్యక్రమం నిర్వహించారు. 



ఈ సందర్భంగా ఆన్‌లైన్‌లో సీతా మహాలక్ష్మి మాట్లాడుతూ.. అప్పట్లో జమున సినిమా వస్తే తప్పకుండా చూసేవాళ్లమని, ఇప్పుడు ఆమెకు పుట్టినరోజు శుభాకాంక్షలు చెప్పడం నిజంగా తన అదృష్టమని అన్నారు. ప్రముఖ దర్శకులు కె.విశ్వనాథ్‌ ప్రత్యేకంగా శుభాకాంక్షలు తెలిపారు. ఇప్పటికీ తమ కళ్ల ముందు ఆమె పోషించిన సత్యభామ పాత్రలాగానే ఆమె కనిపిస్తారని అన్నారు. ఆమె ఆయురారోగ్యాలతో జీవించాలని ఆకాంక్షించారు. ఈ సందర్భంగా సీతామహాలక్ష్మి, కె.విశ్వనాథ్‌లకు జమున ధన్యవాదాలు తెలిపారు.



కార్యక్రమంలో డాక్టర్ ఆళ్ళ శ్రీనివాసరెడ్డి (USA) జమునకు స్వర్ణ కంకణ జీవిత సాఫల్య పురస్కారాన్ని ప్రకటించారు. వంశీ రామరాజు మాట్లాడుతూ.. ఈ ఏడాది డిసెంబరులో జమునకు కనకాభిషేకం చెయ్యబోతున్నట్టు ప్రకటించారు. ఈ వేడుక సందర్భంగా ప్రముఖ గాయని శారద ఆకునూరి మెగా సంగీత విభావరి నిర్వహిస్తున్నట్లు తెలిపారు. తాతాజీ ఉసిరికల ఆధ్వర్యంలో నిర్వహించిన ఈ కార్యక్రమం దాదాపు 16 గంటల పాటు సాగింది. 30 దేశాల నుంచి 200 మందికి పైగా కవులు కళాకారులు పాల్గొని జమున నటించిన చిత్రాలలోని పాటలు ఎంచుకుని ఆట పాటలతో కార్యక్రమం ఆసాంతం రక్తి కట్టించారు.



ఈ కార్యక్రమంలో డాక్టర్ కె.వి.రమణ, మురళీమోహన్ , మండలి బుద్ధప్రసాద్, కె.ఐ.వరప్రసాద్‌రెడ్డి, డాక్టర్ ఏవీ గురవా రెడ్డి, ఉపేంద్ర చివుకుల (అమెరికా), డాక్టర్ ఎంఎస్‌ రెడ్డి (అమెరికా), శారద ఆకునూరి (అమెరికా),డాక్టర్ ఆళ్ళ శ్రీనివాస రెడ్డి (అమెరికా), తమ్మారెడ్డి భరద్వాజ, రేలంగి నరసింహారావు, డాక్టర్ సుద్దాల అశోక్ తేజ, మాధవపెద్ది సురేష్, భువనచంద్ర, డాక్టర్. కె.వి.కృష్ణ కుమారీ, దివ్యవాణి, తులసి,  రోజా రమణి, డాక్టర్ చిట్టెం రాజు వంగూరి, లక్ష్మీ రాయవరపు (కెనడా), గుణసుందరి కొమ్మారెడ్డి (అమెరికా), లలితారాం (అమెరికా), కల్యాణి కొండూరు (ఖతార్) శైలజ సుంకరపల్లి, డాక్టర్ తెన్నేటి సుధాదేవి, శ్రీదేవి జాగర్లమూడి ( అమెరికా), శారద కాశివజ్జల ( అమెరికా), లయన్ లక్ష్మీప్రసాద్ కపటపు, సుధీర్ కోట (అమెరికా), రాజేష్ ఎక్కలి (అమెరికా) కె.ఎస్‌. ప్రసాద్ (ఖతార్), తాతాజీ ఉసిరికల (ఖతార్) రత్నకుమార్ కవుటూరు (సింగపూర్), రాధిక మంగిపూడి ( సింగపూర్), సురేష్ కొండేటి, జయ పీసపాటి (హాంకాంగ్‌), బి. కృష్ణ కుమార్ (ఖతార్),  వి ఆర్ ఆర్ పద్మజ (ఖతార్), రాజేష్ తోలేటి (యూకే), జి వి ఎన్ నరసింహం , శ్రీలత మగతల (న్యూజిలాండ్), సారధి మోటమర్రి ( ఆస్ట్రేలియా), విజయ గొల్లపూడి ( ఆస్ట్రేలియా), డాక్టర్ వ్యాసకృష్ణ బూరుగుపల్లి (ఉగాండా), రాపోలు సీతారామరాజు ( సౌత్ ఆఫ్రికా), విక్రమ్ (సౌత్ ఆఫ్రికా), డాక్టర్ వెంకటపతి ( నార్వే), అనిల్ కుమార్ కడించెర్ల (ఒమాన్), హరి వేణుగోపాల్ (ఒమాన్), ఎం వి వి సత్యనారాయణ (ఖతార్),డి .సాయి సుబ్బారావు (కువైట్), వెంకటేశ్వరరావు (బోత్సువానా), సతీష్ (బోత్సువానా), పార్థసారథి (యుగాండా), సుందరగిరి శంకర గౌడ్ ( ఖతార్), రాధిక నోరి (అమెరికా), సత్యాదేవి మలుల్ల (మలేషియా), మరియు ఖతార్ తెలుగు కళాసమితి కార్యవర్గం పాల్గొన్నారు.  శారద ఆకునూరి,కల్యాణి కొండూరు, సుజిత సైని, దుర్గా భవాని,గౌరీదేవి బొమ్మన, మాధవి బైటారు, వ్యాఖ్యాతలుగా వ్యవహరించిన ఈ కార్యక్రమాన్ని trinet లైవ్ టీవీ వారు ప్రపంచవ్యాప్తంగా ప్రసారం చేశారు.









అమెరికా వీసా దరఖాస్తుదారులకు గుడ్‌న్యూస్‌.. వ్యక్తిగత ఇంటర్వ్యూలు రద్దు



వాషింగ్టన్‌: అమెరికా వీసా దరఖాస్తుదారులకు గుడ్‌న్యూస్‌. కొన్ని రకాల వీసాలకు వ్యక్తిగత ఇంటర్వ్యూల నుంచి మినహాయింపు ఇస్తున్నట్లు అమెరికా తెలిపింది. విద్యార్థి, వృత్తి, కళాకారులకు సంబంధించిన వివిధ రకాల వీసా దరఖాస్తుదారులకు ఈ ఏడాది డిసెంబర్‌ 31 వరకు ఈ మినహాయంపు ఇస్తున్నట్లు అమెరికాకు చెందిన ఓ సీనియర్‌ అధికారి భారత సంతతి ప్రతినిధులకు తెలిపారు. విద్యార్థులు (F, M, J), వృత్తి నిపుణులు (H-1, H-2, H-3, L వీసాలు), కళాకారులు, విశిష్ట ప్రతిభావంతులు (O, P, Q)కు ఇచ్చే వీసా దరఖాస్తులకు ఈ మినహాయింపు వర్తిస్తుంది.

ఇంటర్వ్యూ రద్దు వల్ల చాలా మంది వీసా దరఖాస్తుదారులకు మేలు చేకూరనుందని దక్షిణాసియా కమ్యూనిటీ లీడర్‌ అజయ్‌ జైన్‌ భుటోరియా తెలిపారు. దీనివల్ల చాలా మందికి ఉన్న అడ్డంకులు, అవరోధాలు తొలగిపోతాయయని చెప్పారు. ఈయన ఏషియన్‌ అమెరికన్లకు సంబంధించిన అంశాల్లో అమెరికా అధ్యక్షుడు జో బైడెన్‌కు సలహాదారుడిగానూ వ్యవహరిస్తున్నారు. ఇటీవల దక్షిణ మధ్య ఆసియా అసిస్టెంట్‌ సెక్రటరీ డోనల్‌ లూతో జరిగిన భేటీ అనంతరం ఈ విషయాన్ని వెల్లడించారు. డిసెంబర్‌ 31 వరకు ఇంటర్వ్యూలు రద్దు చేస్తున్నట్లు ఆయన పేర్కొన్నట్లు భుటోరియా వెల్లడించారు.
 అయితే, ఈ ఇంటర్వ్యూ రద్దు ప్రోగ్రామ్‌ కింద లబ్ధి పొందాలంటే గతంలో ఏదైనా అమెరికన్‌ వీసా ప్రోగ్రామ్‌ కింద వీసా పొంది ఉండాలి. వీసా గతంలో తిరస్కరణకు గురైన వారు, తగిన అర్హత లేనివారు ఇంటర్వ్యూ మినహాంయపు పొందలేరు. అమెరికాలో ఏ వీసా జారీకైనా వ్యక్తిగత ఇంటర్వ్యూ తప్పనిసరి. అందులో ఎంపికైతేనే వీసా మంజూరవుతుంది. అయితే, ప్రస్తుతం కరోనా నేపథ్యంలో ఇంటర్వ్యూల నుంచి అగ్రరాజ్యం మినహాయింపు ఇస్తోంది.

కాన్సాస్‌లో TAGKC ఆధ్వర్యంలో ఘనంగా దీపావళి వేడుకలు



ఇంటర్నెట్‌ డెస్క్‌: అమెరికాలోని కాన్సాస్‌ సిటీలో ఇటీవల దీపావళి వేడుకలు ఘనంగా నిర్వహించారు. తెలుగు అసోసియేషన్‌ ఆఫ్‌ గ్రేటర్‌ కాన్సాస్‌ సిటీ (టీఏజీకేసీ) ఆధ్వర్యంలో నిర్వహించిన ఈ వేడుకల్లో సుమారు 700 మంది తెలుగువాళ్లు పాల్గొన్నారు. ఈ కార్యక్రమానికి విశేషు రేపల్లె, శ్రావణి మేక వ్యాఖ్యాతలుగా వ్యవహరించారు. ఈ సందర్భంగా తెలుగు సంప్రదాయాన్ని ప్రతిబింబించేలా కూచిపూడి, భరతనాట్యంతో పాటు జానపద, శాస్త్రీల నృత్య ప్రదర్శనలు అలరించాయి. సినిమా పాటలకు చిన్నారులు చేసిన డ్యాన్సులు ప్రేక్షకుల్లో ఉత్సాహాన్ని నింపాయి. అభిజ్ఞ వడ్డిపర్తి తన పాటలతో అందరినీ అలరించారు.



కాన్సాస్‌ నగరంలో సామాజిక సేవతో పాటు టేఏజీకేసీకి సేవలు అందించిన శ్రీధర్‌ కొడాలి, శ్రీనివాస్ పెనుగొండ, శ్రీనివాస్‌రెడ్డి చేవూరు, శరత్‌ టేకులపల్లి, శ్రీధర్‌ అమిరెడ్డిలను టీఏజేకేసీ ఎగ్జిక్యూటివ్‌ కమిటీ ప్రెసిడెంట్‌, ట్రస్ట్‌ బోర్డు ఛైర్‌, కార్యవర్గం సత్కరించింది. టీఏజేకేసీ అధ్యక్షుడు వంశీ సువ్వారి, ట్రస్ట్‌ ఛైర్‌ దుర్గా తెల్ల గార్లను జ్ఞాపికలతో సన్మానించారు. అనంతరం రాఫెల్స్‌లో గెలిచిన వారికి బహుమతులు ప్రదానం చేశారు. సుమారు 35 మంది పాల్గొన్న ఫ్యాషన్‌ షో, పెద్దవాళ్లు చేసిన ‘కాన్సాస్‌ కిష్కిందకాండ’ హాస్య నాటిక ఈ కార్యక్రమానికి హైలైట్‌గా నిలిచాయి. అనంతరం టీఏజేకేసీ ఉపాధ్యక్షుడు నరేంద్ర దుదెళ్ల ఓట్‌ ఆఫ్‌ థాంక్స్‌, జనగణమన గేయాలాపనతో ఈ కార్యక్రమాన్ని ముగించారు. ఆ తర్వాత అందరికీ భోజనాలు ఏర్పాటు చేశారు. ఈ కార్యక్రమం విజయవంతం అయ్యేందుకు సహకరించిన కార్యకర్తలు, స్పాన్సర్లకి టీఏజీకేసీ ఎగ్జిక్యూటివ్‌ కమిటీ, ట్రస్ట్‌ బోర్డు కృతజ్ఞతలు తెలిపింది.







విశాఖలో జొన్నవిత్తుల ‘ఉత్తరాంధ్ర శతకం’ ఆవిష్కరణ



ఇంటర్నెట్‌ డెస్క్‌: ప్రముఖ రచయిత, కవి జొన్నవిత్తుల రామలింగేశ్వరరావు రచించిన ‘ఉత్తరాంధ్ర శతకం’ ఆవిష్కరణ వేడుక విశాఖలో ఘనంగా జరిగింది. తానా మాజీ అధ్యక్షుడు, తానా విశ్వసాహితీ వేదిక నిర్వాహకులు తోటకూర ప్రసాద్‌ అధ్యక్షతన ఈ కార్యక్రమాన్ని నిర్వహించారు. జొన్నవిత్తుల రచించిన పది శతకాలను ప్రచురణ చేసిన తెలుగు రాష్ట్రాల్లో సభలు నిర్వహించాలని అమెరికాలోని తెలుగు భాషాభిమానులు నిర్ణయించారు. 

దీనిలో భాగంగా ఈనెల 24న విశాఖలో కార్యక్రమాన్ని నిర్వహించారు. జొన్నవిత్తుల స్వదస్తూరితో రాసిన 108 పద్యాల రాతప్రతిని విశాఖ తీరంలో సముద్రునికి సమర్పించారు. అనంతరం నగరంలోని కళాభారతి వేదికగా నిర్వహించిన కార్యక్రమంలో ఉత్తరాంధ్ర శతకాన్ని ఆవిష్కరించారు. దీనిలోని కొన్ని పద్యాలను జొన్నవిత్తుల ఆలపించి సభికుల్ని ఆనందింపజేశారు. 

ఈ కార్యక్రమంలో ఏయూ విశ్రాంత ఆచార్యులు వేదుల సుబ్రహ్మణ్యశాస్త్రి, ప్రముఖ శాస్త్రవేత్త, రచయిత డా.కలశపూడి శ్రీనివాసరావు, విజయ్‌ నిర్మాణ్‌ కంపెనీ అధినేత సూరపనేని విజయ్‌కుమార్‌, పైడా విద్యాసంస్థల అధినేత పైడా కృష్ణ ప్రసాద్‌, తెలుగుదండు వ్యవస్థాపకులు పరవస్తు ఫణిశయన సూరి, తెలుగు భాషావేత్తలు, భాషాభిమానులు పాల్గొన్నారు. ఈ కార్యక్రమానికి తెనాలి డబుల్‌ హార్స్‌ మినపగుండ్లు సంస్థ స్పాన్సర్‌గా వ్యవహరించింది. 





TANA : బోస్టన్ ‘తానా’ ఫౌండేషన్ 5కే రన్ విజయవంతం



తానా ఫౌండేషన్ కార్యదర్శి శశికాంత్ వల్లేపల్లి సారథ్యంలో బోస్టన్‌లో నిర్వహించిన 5కే రన్‌కు అనూహ్య స్పందన లభించింది. 200 మందికి పైగా పెద్దలు, 50 మందికి పైగా  చిన్నారులు ఎంతో  ఉత్సాహంగా ఇందులో పాల్గొన్నారు. తానా ఫౌండేషన్ దాతల సహకారంతో చేస్తోన్న ఎన్నో ప్రాజెక్టుల వివరాలను శశికాంత్ ఈ సందర్భంగా  వివరించారు.



ఈ కార్యక్రమంలో తానా మాజీ అధ్యక్షులు మోహన్ నన్నపనేని, నిర్వాణ హెల్త్ సీఈఓ రవి ఇకా, కోటేష్ కందుకూరి, రావు యలమంచిలి శ్రీనివాస్ కొల్లిపర, సిటీ కోఆర్డినేటర్ కె.పి. సోంపల్లి, ప్రశాంత్ కాట్రగడ్డ, సూర్య తేలప్రోలు, శ్రీనివాస్ ఎండూరి, గోపి నక్కలపూడితోపాటు స్థానిక తానా ప్రతినిధులు పాల్గొన్నారు. ఈ కార్యక్రమాన్ని  తానా ఫౌండేషన్ చైర్మన్ వెంకట రమణ యార్లగడ్డ, రవి సామినేని, సుమంత్ రామిశెట్టి, వీర లెనిన్ తుళ్లూరి సమన్యయ పరిచారు.









US: హెచ్-1బీ వీసాదారుల జీవిత భాగస్వాములకు గుడ్‌న్యూస్‌

‘ఆటోమెటిక్ వర్క్‌ ఆథరైజేషన్‌’ కల్పించిన బైడెన్‌ సర్కారు



వాషింగ్టన్‌: భారతీయులతో పాటు వేలాది మంది వలసదారులకు ప్రయోజనం కలిగించేలా అమెరికా ప్రభుత్వం కీలక నిర్ణయం తీసుకుంది. హెచ్‌-1బీ వీసాదారుల జీవిత భాగస్వాములకు ‘ఆటోమేటిక్‌ వర్క్‌ ఆథరైజేషన్‌’ కింద అనుమతులు ఇచ్చేందుకు బైడెన్‌ సర్కారు అంగీకరించింది. ఈ అంశంపై వలసదారుల జీవిత భాగస్వాముల తరఫున అమెరికన్‌ ఇమ్మిగ్రేషన్‌ లాయర్స్‌ అసోసియేషన్‌(ఏఐఎల్‌ఏ) వేసిన పిటిషన్‌పై అక్కడి హోంల్యాండ్‌ సెక్యూరిటీ డిపార్ట్‌మెంట్ సానుకూలంగా స్పందించింది. 

అమెరికాలో హెచ్‌-1బీ వీసాదారుల జీవిత భాగస్వాములు, 21 ఏళ్లలోపు వయసున్న వారి పిల్లలు ఉద్యోగం చేసుకోవడానికి వీలుగా హెచ్‌-4 వీసాలు జారీ చేస్తుంటారు. అయితే, హెచ్‌-4 వీసాదారుల ఎంప్లాయిమెంట్ ఆథరైజేషన్‌ పత్రాల పొడగింపు కోసం తరచూ రెగ్యులేటరీ పరీక్షలు నిర్వహిస్తుంటారు. కానీ, గతంలో హోంల్యాండ్‌ సెక్యూరిటీ ఏజెన్సీ హెచ్‌-4 వీసాదారులు ఉద్యోగాలు పొందకుండా నిషేధం విధించడంతో వారు రీ-ఆథరైజేషన్‌ కోసం ఎదురుచూడాల్సి వస్తోంది. దీంతో ఎలాంటి చట్టబద్ధమైన కారణాలు లేకుండా వీరు అత్యధిక వేతనాలు పొందే ఉద్యోగాలను కోల్పోవాల్సి వచ్చింది. 

దీనిపై వలసదారుల జీవిత భాగస్వాములు ఏఐఎల్‌ఏను ఆశ్రయించగా.. వారు హోంల్యాండ్‌ సెక్యూరిటీస్‌ విభాగంలో పిటిషన్‌ దాఖలు చేశారు. ఈ పిటిషన్‌పై తాజాగా బైడెన్‌ ప్రభుత్వం సానుకూలంగా స్పందించింది. దీంతో హెచ్‌-1బీ వీసాదారుల భాగస్వాములు ఇకపై తమ ఎంప్లాయిమెంట్‌ ఆథరైజేషన్‌ పొడగింపు కోసం ఎదురుచూడకుండా ఆటోమెటిక్‌గా పని అనుమతులు పొందనున్నారు. దీనిపై ఏఐఎల్‌ఏ డైరెక్టర్‌ జెస్సీ బ్లెస్ మాట్లాడుతూ.. ‘‘ఇది సంతోషకరమైన విషయం. హెచ్-4 వీసాదారులకు భారీ ఉపశమనం కలిగిస్తుంది’’ అని అన్నారు. 

ఒబామా హయాంలో హెచ్‌-1బీ వీసాదారుల భాగస్వాములకు పని అనుమతులు కల్పిస్తూ కీలక నిర్ణయం తీసుకున్న విషయం తెలిసిందే. దీంతో అమెరికా వెళ్లే వలసదారులకు ఆర్థికంగా కొంత ఊరట లభించింది. ఇప్పటి వరకు 90వేలకు పైగా హెచ్‌-4 వీసాలను జారీ చేయగా.. వీటిలో మెజార్టీ సంఖ్యలో భారతీయ మహిళలే ఉన్నారు. 

Azadi Ka Amrit Mahotsav: హిందుస్థాన్‌, పాకిస్థాన్‌, ప్రిన్సిస్థాన్‌!



భారత్‌ను విడిచి పెట్టడానికి అతికష్టం మీద అయిష్టంగా అంగీకరించిన బ్రిటన్‌... చివరి నిమిషం దాకా ఎన్ని కొర్రీలు పెట్టాలో అన్ని పెట్టింది. వాటిలో ఒకటి... ప్రిన్సిస్థాన్‌ ఏర్పాటు! భారత స్వాతంత్య్రానికి మొదట్నుంచీ మోకాలడ్డిన అప్పటి బ్రిటిష్‌ ప్రధాని విన్‌స్టన్‌ చర్చిల్‌... చివర్లో ప్రిన్సిస్థాన్‌ అంటూ కొత్త దేశాన్ని తెరపైకి తెచ్చాడు. విభజన తర్వాత కూడా ‘అక్కడ మనదైన ప్రాంతం’ ఉండాలంటూ మెలికపెట్టాడు.

భారత్‌లో బ్రిటిష్‌ పాలనలో భాగంగానే అనేక ప్రాంతాలు సంస్థానాధీశుల చేతుల్లో ఉండేవి. వారు ఆంగ్లేయులకు కప్పం కడుతూ... తమతమ ప్రాంతాలపై పెత్తనం చెలాయించేవారు. ఇలా భారత్‌ వ్యాప్తంగా చిన్నాపెద్దా అన్నీ కలిపి దాదాపు 565 సంస్థానాలు కొనసాగాయి. ‘విభజించు పాలించు’ సిద్ధాంతంలో భాగంగా... ఆంగ్లేయులు వీరందరినీ తమ పావులుగా వాడుకునేవారు. ప్రపంచయుద్ధాల సందర్భంగా సంస్థానాధీశుల్లో కొంతమందిని ఇంపీరియల్‌ వార్‌ కౌన్సిల్‌లో సభ్యులుగా చేర్చుకుంది బ్రిటిష్‌ ప్రభుత్వం. రౌండ్‌ టేబుల్‌ సమావేశాల్లోనూ వీరికి ప్రాతినిధ్యం కల్పించింది. యుద్ధాల్లో బ్రిటన్‌ తరఫున పోరాడటానికి సైనికులను పంపించేవారు ఈ సంస్థానాధీశులు. జాతీయోద్యమం తీవ్రమైన నేపథ్యంలో... భారత్‌ విషయంలో తమను సంప్రదించకుండా ఏ నిర్ణయం తీసుకోవద్దని వీరంతా బ్రిటిష్‌ ప్రభుత్వానికి స్పష్టం చేశారు. తెల్లవారికీ కావల్సింది అదే!

మాంటెగో ఛెమ్స్‌ఫోర్డ్‌ సంస్కరణల అనంతరం ...సంస్థానాధీశుల సంఘంగా... ఛాంబర్‌ ఆఫ్‌ ప్రిన్సెస్‌ ఏర్పాటైంది. వీరికి కొత్త దిల్లీలో లెజిస్లేటివ్‌ (ప్రస్తుత పార్లమెంటు) భవనంలో ఓ ప్రత్యేక సమావేశ మందిరాన్ని ఇచ్చారు. ఏటా ఒకసారి సమావేశమై తమ సంస్థానాలకు సంబంధించిన విషయాలను, బ్రిటిష్‌ ప్రభుత్వానికి చేయాల్సిన విజ్ఞప్తులను చర్చించేవారు. సుమారు 565 సంస్థానాధీశులకుగాను 120 మంది మాత్రమే ఇందులో సభ్యులుగా చేరారు. కీలకమైన హైదరాబాద్‌, బరోడా, ట్రావెన్‌కోర్‌లాంటివి దీనికి దూరంగా ఉన్నాయి. నేరుగా బ్రిటిష్‌ ప్రభుత్వంతో తమకున్న సంబంధాల నేపథ్యంలో... వారు ఈ ఛాంబర్‌కు అంతగా ప్రాధాన్యం ఇచ్చేవారు కాదు. మొత్తానికలా... సంస్థానాధీశులకు ప్రత్యేక గౌరవం ఇస్తూ తమ చెప్పుచేతల్లో ఉంచుకుంది బ్రిటిష్‌ సర్కారు. భారత్‌కు స్వయంప్రతిపత్తి ఇచ్చినా, స్వాతంత్య్రం ప్రకటించినా ... ఎలాంటి నిర్ణయం తీసుకున్నా సంస్థానాల హక్కులకు భంగం కలగకుండా చూస్తామని హామీ ఇస్తూ వచ్చింది.

రెండో ప్రపంచ యుద్ధానంతరం... తప్పనిసరి పరిస్థితుల్లో భారత్‌కు స్వాతంత్య్రం ఇవ్వాల్సిన తరుణం రాగానే బ్రిటన్‌... ముఖ్యంగా చర్చిల్‌ కొత్త పావులు కదిపాడు. దేశాన్ని విడిచిపెట్టినా... ఇక్కడింకా తమకు భాగస్వామ్యం ఉండాలని ఎత్తుగడ వేశాడు. అప్పటి భారత వైస్రాయ్‌ లార్డ్‌ వేవెల్‌్ ద్వారా దీన్ని సాధించేందుకు ప్రయత్నించారు. ‘భారత్‌లో కొంత భాగాన్ని మనకోసం ఉంచు’ అంటూ వేవెల్‌కు చర్చిల్‌ సందేశం పంపించాడు. స్వాతంత్య్రానంతరం భారత్‌, పాకిస్థాన్‌లతో పాటు కొన్ని సంస్థానాలతో కూడిన ప్రిన్సిస్థాన్‌ను ఏర్పాటు చేద్దామని చర్చిల్‌ ప్రతిపాదించాడు. రెండు దేశాల్లోనూ చేరటానికి ఇష్టంలేని సంస్థానాధీశుల సాయంతో దీన్ని సాకారం చేయాలనుకున్నాడు. వేవెల్‌ ఆ మేరకు ప్రయత్నాలు మొదలెట్టాడు కూడా. హైదరాబాద్‌, భోపాల్‌, జోధ్‌పూర్‌, ట్రావెన్‌కోర్‌లాంటి కొంతమంది సంస్థానాధీశుల్లో ఆశలు చిగురించాయి.

కానీ దైవం మరోలా తలచింది. బ్రిటన్‌లో జరిగిన ఎన్నికల్లో కన్జర్వేటివ్‌ పార్టీ పరాజయంపాలైంది. చర్చిల్‌ గద్దె దిగి... లేబర్‌పార్టీ అభ్యర్థి అట్లీ ప్రధానిగా అధికారం చేపట్టారు. భారత స్వాతంత్య్రానికి అనుకూలంగా ఉన్న అట్లీ... వెంటనే ఆ దిశగా ప్రయత్నాలు ముమ్మరం చేశారు. వైస్రాస్‌గా ఉన్న చర్చిల్‌ మనిషి వేవెల్‌ స్థానంలో తన నమ్మకస్థుడైన లార్డ్‌ మౌంట్‌బాటెన్‌ను పంపించారు. దీంతో చర్చిల్‌ ఎత్తుగడలు బలహీనమయ్యాయి. సర్దార్‌ వల్లభ్‌భాయ్‌ పటేల్‌ బృందం చకచకా... సంస్థానాధీశులతో సంప్రదింపులు మొదలెట్టడంతో ప్రిన్సిస్థాన్‌ ప్రతిపాదన అటకెక్కక తప్పలేదు. అంతా సర్దుకున్నాక చర్చిల్‌ తన మాజీ విదేశాంగ మంత్రి ఆంథోనీ ఎడెన్‌ ద్వారా పటేల్‌కు ఓ సందేశం పంపించాడు. ‘‘కొత్త దేశం... కొత్త బాధ్యతలు తీసుకున్న తీరు... ముఖ్యంగా సంస్థానాలు, రాష్ట్రాలతో సంబంధాల విషయంలో సర్దుకున్న తీరు అభినందనీయం. మీ ప్రతిభాపాటవాలు భారత్‌కే పరిమితం కావొద్దు. ప్రపంచం మొత్తానికి తెలియాల్సిన అవసరం ఉంది’’ అన్నది ఆ సందేశ సారాంశం! 

ఇంజినీరింగ్‌ విద్యార్థినికి ఎన్నారై ఫౌండేషన్‌ చేయూత



కర్నూలు: కర్నూలు నగరానికి చెందిన ఇంజినీరింగ్‌ విద్యార్థినికి ఎన్నారై ఫౌండేషన్‌ చేయూతగా నిలిచింది. కర్నూలు నగరంలో ఇంజినీరింగ్‌ మొదటి సంవత్సరం చదువుతున్న విద్యార్థిని సాయి సోమితకు తానా మాజీ కార్యదర్శి, ఎన్నారై ఫౌండేషన్‌ ఛైర్మన్‌ రవి పొట్లూరి రూ.20 వేల పారితోషికం అందించారు. కరోనా మహమ్మారి కారణంగా ప్రతిభావంతులైన విద్యార్థులు కుటుంబసభ్యులని కోల్పోయి పలు ఇబ్బందులు పడుతున్నారని.. వారి కోసం ఫౌండేషన్ ఆధ్వర్యంలో చేయూతను అందిస్తున్నట్లు రవి పొట్లూరి తెలిపారు. దీనిలో భాగంగానే ఇంజినీరింగ్ చదువుతున్న సాయి సోమితకు పారితోషికం అందించినట్లు రవి వెల్లడించారు. ప్రతిభ గల విద్యార్థులకు ఆర్థిక చేయూతనివ్వడమే లక్ష్యంగా ఈ కార్యక్రమాన్ని చేపట్టినట్లు తానా అధ్యక్షుడు లావు అంజయ్య చౌదరి వెల్లడించారు. తానా ఫౌండేషన్ ఛైర్మన్ వెంకటరమణ యార్లగడ్డ, ఫౌండేషన్ కార్యదర్శి శశికాంత్ వల్లేపల్లి, పారిశ్రామికవేత్త ముప్పా రాజశేఖర్, సుధాకర్ నాయుడు తదితరులు ఈ కార్యక్రమంలో పాల్గొన్నారు.

United States: అమెరికాలో రోజంతా హైడ్రామా

టెక్సాస్‌లో నలుగురిని నిర్బంధించిన బ్రిటన్‌ వాసి
పాక్‌ మహిళా ఖైదీని విడుదల చేయాలని డిమాండ్‌
చివరకు ప్రత్యేక దళాల కాల్పుల్లో హతం



కాలీవిల్‌(టెక్సాస్‌), ఇస్లామాబాద్‌: ఉగ్రవాద సంస్థ అల్‌ఖైదాతో సంబంధాలు ఉన్నాయన్న ఆరోపణలతో అమెరికా జైలులో బందీగా ఉన్న పాకిస్థానీ మహిళ ఆఫియా సిద్దీఖి(49)ని విడుదల చేయాలని డిమాండ్‌ చేస్తూ టెక్సాస్‌లో ఓ సాయుధ ఆగంతుకుడు చేపట్టిన కిడ్నాప్‌ డ్రామా శనివారం రోజంతా కలకలం రేపి.. సాయంత్రానికి సుఖాంతమైంది. డాలస్‌లోని యూదుల ప్రార్థనా మందిరంలోకి బ్రిటన్‌కు చెందిన మాలిక్‌ ఫైసల్‌ అక్రం (44) చొరబడి భయాందోళనలకు గురిచేశాడు. శనివారం ప్రార్థనామందిరంలోని నలుగురు భక్తులను నిర్బంధించిన తర్వాత దాదాపు పది గంటలపాటు హైడ్రామా నడిచింది. సిద్దీఖి విడుదల కోరుతూ కిడ్నాపరు ఓ వీడియోను బయటకు వదిలాడు. చివరకు బందీలు నలుగురూ క్షేమంగా విడుదల కాగా, ప్రత్యేక దళాలు దుండగుడిని హతమార్చడంతో కథ సుఖాంతమయింది. అమెరికా సైనికులపై హత్యాయత్నం చేసిందన్న ఆరోపణలపై ఆఫియా సిద్దీఖి 86 ఏళ్ల జైలుశిక్ష అనుభవిస్తున్నారు. కాగా, ఈ కిడ్నాపు వ్యవహారంతో సిద్దీఖీకి ఎలాంటి సబంధం లేదని, ఆగంతుకుడి చర్యను తాము కూడా ఖండిస్తున్నట్లు ఆమె తరఫు న్యాయవాది తెలిపారు.  కిడ్నాప్‌ కథ సుఖాంతం అయ్యాక అధికారులకు కృతజ్ఞతలు తెలుపుతూ అమెరికా అధ్యక్షుడు జో బైడెన్‌ ఓ ప్రకటన విడుదల చేశారు. ఇజ్రాయెల్‌ ప్రధాని నఫ్టాలి బెన్నెట్‌ కూడా అధికారులను అభినందిస్తూ ట్వీట్‌ చేశారు.

ఎవరీ ఆఫియా సిద్దీఖీ?

పద్దెనిమిదేళ్ల వయసులో పాకిస్థాన్‌ నుంచి అమెరికాకు వెళ్లిన ఆఫియా సిద్దీఖి  బ్రాండైస్‌ విశ్వవిద్యాలయం నుంచి న్యూరోసైన్స్‌లో పీహెచ్‌డీ చేశారు. 2001 నాటి 9/11 ఉగ్రదాడుల తర్వాత ఈమె ఇస్లామిక్‌ సంస్థలకు విరాళాలు ఇచ్చినట్లు, ఉగ్రవాదులకు పది వేల డాలర్ల విలువచేసే రాత్రిపూట కనిపించే కళ్లద్దాలు, పుస్తకాలు కొనిపెట్టినట్లు ఫెడరల్‌ బ్యూరో ఆఫ్‌ ఇన్వెస్టిగేషన్‌ (ఎఫ్‌బీఐ) గుర్తించింది. అమెరికా నుంచే అల్‌ఖైదాకు అనుబంధంగా ఆమె పనిచేస్తున్నట్లు అనుమానాలు కూడా వ్యక్తమయ్యాయి. ఆ తర్వాత 2003లో తన ముగ్గురు పిల్లలతో సహా కరాచీలో అదృశ్యమైన సిద్దీఖి అయిదేళ్ల తర్వాత అఫ్గానిస్థాన్‌లో అరెస్టయ్యారు. ఆ సందర్భంగా అమెరికా దళాలు ఆమెను విచారిస్తుండగా.. ఓ అధికారి నుంచి తుపాకీ లాక్కొని కాల్పులకు పాల్పడినట్లు అభియోగం నమోదైంది. ఈ సంఘటనలో అమెరికా సైనికులు క్షేమంగా బయటపడినా, సిద్దీఖి గాయపడ్డారు. అనంతరం ఈమె విడుదల కోరుతూ పాకిస్థాన్‌లో పలుమార్లు ప్రదర్శనలు, ఓ అమెరికన్‌ జర్నలిస్టు కిడ్నాపు కూడా జరిగాయి. సిద్దీఖి విడుదల కోసం ప్రయత్నిస్తానని పాకిస్థాన్‌ ప్రస్తుత ప్రధాని ఇమ్రాన్‌ఖాన్‌ తన ఎన్నికల ప్రచారంలోనూ వాగ్దానం చేశారు. 

Indian American: పెంటగాన్‌లో కీలక పదవికి భారత సంతతి వ్యక్తి!

ప్రతిపాదించిన అధ్యక్షుడు బైడెన్‌



వాషింగ్టన్‌: ఇప్పటికే అమెరికా ప్రభుత్వంలో కీలక పదవుల్లో ఆసీనులైన భారత సంతతి వ్యక్తుల జాబితాలో మరొకరు చేరే అవకాశాలు స్పష్టంగా కనిపిస్తున్నాయి. అమెరికా రక్షణ శాఖ ప్రధాన కార్యాలయమైన పెంటగాన్‌లో ఓ కీలక పదవికి అధ్యక్షుడు జో బైడెన్‌ భారత సంతతి వ్యక్తి పేరును ప్రతిపాదించారు. గతంలో అమెరికా వాయుసేనలో పనిచేసిన రవి చౌదరి అనే వ్యక్తి పెంటగాన్‌లోని ‘ఎయిర్‌ఫోర్స్‌ ఫర్‌ ఇన్‌స్టల్లేషన్స్‌ అండ్‌ ది ఎన్విరాన్‌మెంట్‌’ విభాగానికి అసిస్టెంట్‌ సెక్రటరీ హోదాకు అర్హుడని బైడెన్‌ తెలిపారు. బైడెన్‌ ప్రతిపాదనకు సెనేట్‌ ఆమోదం లభిస్తే.. రవి చౌదరి ఆ పదవి చేపట్టనున్నారు. 

రవి చౌదరి గతంలో ఫెడరల్‌ ఏవియేషన్‌ అడ్మినిస్ట్రేషన్‌(ఎఫ్‌ఏఏ)లో అడ్వాన్స్‌డ్‌ ప్రోగ్రామ్స్‌ ఇన్నోవేషన్‌ విభాగానికి డైరెక్టర్‌గా పనిచేశారు. ఈ హోదాలో ఎఫ్‌ఏఏ వాణిజ్య అంతరిక్ష ప్రయాణాలపై జరుగుతున్న పరిశోధనలకు నేతృత్వం వహించారు. 1993-2015 వరకు వాయుసేనలో వివిధ హోదాల్లో పనిచేశారు. సీ-17 యుద్ధ విమాన పైలట్‌ అయిన రవి.. అఫ్గానిస్థాన్‌, ఇరాక్‌లో కీలక ఆపరేషన్లలో పాల్గొన్నారు. వ్యోమగాముల భద్రత కోసం నాసాతోనూ కలిసి పనిచేశారు. అప్పట్లో అమెరికా అధ్యక్షుడు ఒబామా హయాంలో ఏషియన్‌ అమెరికన్స్‌ అండ్‌ పసిఫిక్‌ ఐలాండర్స్‌ కమిషన్‌కు సలహాదారుగా పనిచేశారు.

గల్ఫ్ దేశాల్లో ఘనంగా తెదేపా 40వ ఆవిర్భావ వేడుకలు



తెలుగు దేశం జి.సి.సి ఆధ్వర్యంలో కువైట్, సౌదీ అరేబియా, ఖతార్, ఓమన్, బహ్రెయిన్‌, దుబాయి, అబుదాబి, షార్జా, రాస్ అల్-ఖైమా, ఫుజైరాహ్ ప్రాంతాల్లో పార్టీ ఆవిర్భావ వేడుకలను అంగరంగ వైభవంగా నిర్వహిస్తున్నారు. 25 నుంచి 29వ తేదీ వరకూ జరిగే ఈ వేడుకల కోసం అన్ని ఎర్పాట్లు చేశారు. ఖతార్‌ వేడుకల్లో తెదేపా జాతీయ అధికార ప్రతినిధి కొమ్మారెడ్డి పట్టాభిరాం ముఖ్య అతిథిగా హాజరయ్యారు. ఈ కార్యక్రమాలన్నీ ఈ మధ్యే ప్రకటించిన ఎన్నారై తెదేపా కౌన్సిల్ సభ్యుల ఆధ్వర్యంలో జరుగుతున్నాయి. ఈ సందర్భంగా తెదేపా కువైట్ అధ్యక్షుడు కుదరవల్లి సుధాకర రావు మాట్లాడుతూ.. గల్ఫ్ దేశాల్లోని తెలుగుదేశం అభిమానులందరూ ఆయా ప్రాంతాల్లో జరగనున్న వేడుకల్లో పాల్గొని విజయవంతం చేయాలని కోరారు.









Sunitha : బాలభారతి పాఠశాలకు గాయని సునీత విరాళం



ఓర్వకల్లు : కర్నూలు జిల్లా ఓర్వకల్లు పొదుపు మహిళలు స్వయంశక్తితో నిర్మించి, నిర్వహిస్తున్న బాలభారతి పాఠశాలకు ప్రముఖ గాయని సునీత లక్ష రూపాయల విరాళం అందించారు. గత అక్టోబర్ నెలలో కర్నూలు ఎన్నారై ఫౌండేషన్ చైర్మన్ పొట్లూరి రవి ఆహ్వానం మేరకు బాలభారతి పాఠశాలలో కంప్యూటర్ ల్యాబ్ ప్రారంభించిన సునీత.. భవిష్యత్తులో బాలభారతి పాఠశాలకు తన వంతు సహకారం అందిస్తానని తెలిపారు. ఆర్థిక సహకారంతో పాటు సునీత తల్లి, ప్రముఖ సంగీత గురువు ఉపద్రష్ట సుమతి బాలభారతి పాఠశాలలోని విద్యార్థులకు ఆన్‌లైన్‌లో ఉచితంగా సంగీత పాఠాలు నేర్పిస్తున్నట్లు ఓర్వకల్లు పొదుపు సంఘం నిర్వాహకురాలు విజయభారతి తెలిపారు. సునీత అందిస్తున్న సహకారానికి బాలభారతి పాఠశాల ఉపాధ్యాయులు, విద్యార్థులు కృతజ్ఞతలు తెలిపారు.

Jayaram Komati: ఎన్టీఆర్ విగ్రహధ్వంసం ఘటనను ఖండించిన ఎన్నారై జయరాం కోమటి



ఇంటర్నెట్‌డెస్క్‌: గుంటూరు జిల్లాలో ఎన్టీఆర్‌ విగ్రహన్ని వైకాపా కార్యకర్త ధ్వంసం చేయడానికి ప్రయత్నించిన సంగతి సంచలనమైన సంగతి తెలిసిందే. ఈ ఘటనను రాష్ట్రవ్యాప్తంగా తెదేపా నేతలు, కార్యకర్తలతోపాటు ఎన్నారై తెదేపా నేతలు కూడా ఖండిస్తున్నారు. అమెరికాలో ప్రముఖ ప్రవాసాంధ్రుడు, తెదేపా నేత, ఏపీ ప్రభుత్వ మాజీ ప్రతినిధి, తానా మాజీ అధ్యక్షుడు జయరాం కోమటి ఈఘటనను తీవ్రంగా ఖండించారు. తెలుగు జాతి ఖ్యాతిని ప్రపంచానికి చాటి చెప్పిన అన్నగారి విగ్రహంపై ఈ అమానుష ఘటన దారుణమని మండిపడ్డారు. ఈ ఘటనకు పాల్పడిన నిందితుడిని కఠినంగా శిక్షించాలని ఆయన డిమాండ్ చేశారు.


గుంటూరు జిల్లాలోని మండల కేంద్రం దుర్గి బస్టాండ్‌ కూడలిలో ఉన్న ఎన్టీఆర్‌ విగ్రహాన్ని వైకాపా నాయకుడు, దుర్గి జడ్పీటీసీ సభ్యుడు శెట్టిపల్లి యల్లమంద కుమారుడు కోటేశ్వరరావు ఆదివారం సుత్తితో విగ్రహంపై పలుమార్లు కొట్టాడు. దీంతో విగ్రహం పలుచోట్ల దెబ్బతింది. స్థానికులు కోటేశ్వరరావును అడ్డుకున్నారు. సమాచారం అందుకున్న పోలీసులు వెంటనే అప్రమత్తమై సంఘటన స్థలంలో గుమికూడిన తెదేపా, వైకాపా శ్రేణులను చెదరగొట్టారు. విగ్రహం దగ్గర బందోబస్తు ఏర్పాటు చేశారు. ఎన్టీఆర్‌ విగ్రహంపై దాడికి పాల్పడిన వారిపై కఠిన చర్యలు తీసుకోవాలని తెదేపా మాచర్ల నియోజకవర్గ బాధ్యుడు బ్రహ్మారెడ్డి డిమాండు చేశారు. ఈ ఘటనపై గుంటూరు రూరల్‌ ఎస్పీ విశాల్‌ గున్నీ ఆగ్రహం వ్యక్తం చేశారు. కోటేశ్వరరావును స్థానిక పోలీసులు అరెస్టు చేశారని పేర్కొన్నారు. ఘటనపై సమగ్ర దర్యాప్తు చేయాలని గురజాల డీఎస్పీని ఆదేశించినట్లు వెల్లడించారు.
 

NRI: అమరావతి రైతులకు మద్దతుగా అమెరికా సెనేట్ ఎదుట ప్రదర్శన



వాషింగ్టన్‌ డీసీ: అమరావతి రాజధాని ఉద్యమానికి మూడేళ్లు పూర్తయిన సందర్భంగా వాషింగ్టన్‌ డీసీలోని అమెరికన్‌ పార్లమెంట్‌ భవనం ఎదుట నిల్చొని ప్రవాసాంధ్రులు సంఘీభావం తెలిపారు. కొవ్వొత్తులు వెలిగించి, ప్లకార్డులు ప్రదర్శిస్తూ నినాదాలు చేశారు. రాజధానిని మార్చే అధికారం ప్రభుత్వానికి లేదని తెలిసి కూడా 3 రాజధానులంటూ ప్రాంతాల మధ్య విద్వేషాలు రెచ్చగొడుతున్నారని గుంటూరు మిర్చి యార్డు మాజీ ఛైర్మన్ మన్నవ సుబ్బారావు అన్నారు. రైతులు ఉదారంగా భూములు ఇవ్వడమే ప్రభుత్వానికి నేరంలా కనిపిస్తోందన్నారు. 2019 డిసెంబరు 17న జగన్‌రెడ్డి 3 రాజధానులు ప్రకటించి అమరావతి రాజధానికి మరణశాసనం రాశారని విమర్శించారు. రాజధాని కేసు సుప్రీంకోర్టులో విచారణ దశలో ఉన్న సమయంలో ప్రభుత్వం గర్జనలు, ర్యాలీలు, ఆత్మగౌరవ సభలు ఎందుకు పెడుతోందని ప్రశ్నించారు. 



అద్భుతమైన రాజధాని నిర్మిస్తామని ఎన్నికల సందర్భంగా చెప్పి, గెలిచిన తర్వాత 3 రాజధానులు కడతానని, నాలుగేళ్ల తర్వాత తెలంగాణలో కలిపితే రాజధానే అవసరం లేదని జగన్‌రెడ్డి భావిస్తున్నట్టు ఉందని తానా మాజీ అధ్యక్షుడు సతీష్‌ వేమన అన్నారు. సాక్షాత్తూ ముఖ్యమంత్రే రాజధాని అంశాన్ని ఉద్దేశపూర్వకంగా వివాదాస్పదంగా మార్చారని ఆరోపించారు. 3 రాజధానుల నిర్ణయం ఒక రాజకీయ వికృత క్రీడ అన్నారు. స్వార్థ రాజకీయ ప్రయోజనాల కోసమే రాష్ట్రాన్ని బలిపీఠం మీద పెట్టారని మండిపడ్డారు.



విశాఖలో తన అవినీతి సామ్రాజ్య విస్తరణ కోసం అమరావతిని సమాధి చేశారని భాను మాగులూరి విమర్శించారు. ఇప్పుడు రాజధాని రైతులు చేస్తోన్న పోరాటం ఒక్క అమరావతిలో రాజధాని కొనసాగించాలని మాత్రమే కాదు.. జగన్‌రెడ్డి చేస్తున్న అరాచకాలపైన జరుగుతున్న పోరాటమన్నారు. అమరావతిలోనే రాజధాని కొనసాగాలని ప్రవాసాంధ్రులు ముక్తకంఠంతో కోరుకుంటున్నారని తెలిపారు. ఈ కార్యక్రమంలో కిశోర్ కంచర్ల, రమేష్ అవిర్నేని, సిద్ధార్థ బోయపాటి, హనుమంతరావు వెంపరాల, రమేష్ బాబు గుత్తా, కిరణ్ మావిళ్లపల్లి, శివప్రసాద్ వంగల్లు, కాశీం వెలుతుర్ల, సీతారాం, రామినేని వినీల్, రామకృష్ణ ఇంటూరి, శ్రీనాథ్ రావుల, వెంకటేశ్వరరావు ఎమ్, వీర నారాయణ, రాంబాబు తదితరులు పాల్గొన్నారు.

10 డాలర్లకే కొవిడ్‌ టెస్టింగ్‌ కిట్ల పంపిణీ



వాషింగ్టన్‌: అమెరికాలో కరోనా బీభత్సం సృష్టిస్తోంది. తాజాగా ఒక్కరోజే 10లక్షలకు పైగా కేసులు రావడంతో అగ్రరాజ్యం విలవిలలాడుతోంది. ఈ నేపథ్యంలో ఇంట్లోనే కొవిడ్‌ టెస్ట్‌లు చేయించుకొనేందుకు వీలుగా బృహత్తర వాషింగ్టన్‌ సాంస్కృతిక తెలుగు సంఘం (GWTCS) - చేతన ఫౌండేషన్‌ ఆధ్వర్యంలో హోమ్‌ కొవిడ్ టెస్టింగ్‌ కిట్లు పంపిణీ కార్యక్రమాన్ని చేపట్టారు. ఒక్కో కిట్‌ని 10 డాలర్లకే పంపిణీ చేశారు. ఎవరికైనా ఈ కిట్లు అత్యవసరంగా కావాలనుకుంటే https://tinyurl.com/GWTCS-COVID-testing-kitsలో రిజిస్టర్‌ చేసుకోవాలని సూచించారు. ఈ కిట్లను జనవరి 4వ తేదీ మధ్యాహ్నం 12గంటల నుంచి 3గంటల మధ్య మాంటిస్సోరి చిల్డ్రన్స్‌ సెంటర్‌, 2745 సెంటర్‌ విల్లే రోడ్‌, హెర్న్‌డన్‌, వర్జీనియా 20171 అడ్రస్‌లో పొందవచ్చని జీడబ్ల్యూటీసీఎస్‌ అధ్యక్షురాలు సాయి సుధ తెలిపారు. మొత్తంగా మూడు వేల కిట్లు పంచుతున్నామన్నారు. ఈ కార్యక్రమంలో తానా మాజీ అధ్యక్షుడు సతీశ్‌ వేమన, త్రిలోక్‌, అనిల్‌, రవి, రామ్‌చౌదరి తదితరులు పాల్గొని చేతన ఫౌండేషన్‌కు ప్రత్యేక కృతజ్ఞతలు తెలిపారు.





సిలికానాంధ్ర వర్సిటీలో అమెరికా స్టేట్ డిపార్ట్‌మెంట్ ప్రతినిధులతో ఎన్నారైల సమావేశం



సిలికానాంధ్ర: వివిధ రంగాల్లో పనిచేస్తోన్న ప్రవాస భారతీయులతో అమెరికా సంయుక్త రాష్ట్రాల స్టేట్ డిపార్ట్‌మెంట్‌ ప్రతినిధుల బృందం సమావేశమైంది. సిలికానాంధ్ర విశ్వవిద్యాలయంలో డాక్టర్ హనిమిరెడ్డి లకిరెడ్డి భవనంలో జరిగిన ఈ సమావేశానికి అనేకమంది ప్రముఖ ఎన్నారైలు హాజరయ్యారు. సిలికానాంధ్ర వర్సిటీ అధిపతి డాక్టర్ ఆనంద్ కూచిభొట్ల స్వాగతోపన్యాసం చేశారు. విశ్వవిద్యాలయానికి మాతృసంస్థ అయిన సిలికానాంధ్ర గత రెండు దశాబ్దాలకు పైగా తెలుగు భాష, సంస్కృతి, కళల అభ్యున్నతికి చేస్తోన్న కృషిని, సామాజిక సేవా కార్యక్రమాలను ఆ బృందానికి వివరించారు. అలాగే, సిలికానాంధ్ర విశ్వవిద్యాలయం అతి త్వరలో ప్రారంభించే MS కంప్యూటర్ సైన్స్ కోర్సు గురించి, విశ్వవిద్యాలయం రాబోయే కాలంలో చేసే కార్యక్రమాల బృహత్‌ ప్రణాళికను సమావేశంలో ఉన్నవారందరికీ వివరించారు. అంతేకాకుండా, ప్రపంచ దేశాల నుంచి అమెరికాకు వచ్చి తమ విశ్వవిద్యాలయంలో ఉన్నత విద్య అభ్యసించే విద్యార్థులకు I-20 మంజూరు చేసేందుకు డిపార్ట్‌మెంట్ ఆఫ్ హోమ్‌ల్యాండ్ సెక్యూరిటీ నుంచి అనుమతి లభించిందని సభికుల హర్షధ్వానాల మధ్య ప్రకటించారు. 



ఈ ప్రతినిధుల బృందానికి నాయకత్వం వహించిన దక్షిణ, మధ్య ఆసియా వ్యవహారాల బ్యూరో డిప్యూటీ అసిస్టెంట్ సెక్రటరీ నాన్సీ ఇజో జాక్సన్ మాట్లాడుతూ.. అమెరికా భారత్ సంబంధాల మెరుగుదలకు సిలికానాంధ్ర సంస్థ చేస్తోన్న కార్యక్రమాల్ని అభినందించారు. అతి కొద్ది సమయంలోనే విశ్వవిద్యాలయం సాధించిన విజయాలను కొనియాడుతూ భవిష్యత్ కార్యాచరణలో కృతకృత్యమయ్యేందుకు తమ బ్యూరో సహాయ సహకారాల్ని అందిస్తుందని ఆమె సభాముఖంగా ప్రకటించారు. ప్రతినిధి బృందంలో బ్యూరో ఆఫ్ కాన్సులర్ అఫైర్స్ డివిజన్ చీఫ్ నాన్సీ సడ్విక్, USAID మిషన్ డైరెక్టర్ ఆఫ్ ఇండియా కిమ్ క్లిమౌస్కీ, డొమెస్టిక్ ఔట్‌ రీచ్ సీనియర్ అడ్వైజర్ జెన్నీఫర్ మిల్లర్; మహిళల ఆర్థిక సాధికారికత సీనియర్ అడ్వైజర్ రాధిక ప్రభు తదితరులు ఉన్నారు.

ప్రతినిధి బృందం ఈ సమావేశానికి హాజరైన ప్రవాస భారతీయులతో ప్రశ్నోత్తరాల కార్యక్రమం నిర్వహించింది. ఈ సందర్భంగా నిర్వహించిన నృత్యరూపక ప్రదర్శన ఆహూతులను అలరించింది. ఈ సమావేశం విజయవంతం కావడానికి సహకరించిన అజయ్ భుటోరియాకు యూనివర్సిటీ కార్యవర్గం ప్రత్యేక కృతజ్ఞతలు తెలిపింది. వంద మందికి పైగా విచ్చేసిన సిలికాన్ వ్యాలీ ప్రవాస భారతీయ ప్రముఖులతో స్ఫూర్తిదాయకంగా జరిగిన ఈ సమావేశానికి హాజరైన ఆహూతులు, మీడియా బృందం వారికి, సిలికానాంధ్ర కుటుంబ సభ్యులు కృతజ్ఞతలు తెలియజేశారు.  చివరగా కార్యకర్తలు ఏర్పాటుచేసిన విందు భోజనంతో కార్యక్రమం ముగిసింది.



విద్యార్థి వీసాకు మళ్లీ దరఖాస్తు చేసుకోవచ్చు

ఒకసారి తిరస్కరణకు గురైనవారికి అమెరికా వెసులుబాటు

ఇంటర్వ్యూలకు మొదలైన స్లాట్ల కేటాయింపు

ఈనాడు - హైదరాబాద్‌



తమ దేశంలో చదువుకోవాలనుకునే భారత విద్యార్థులకు అమెరికా శుభవార్త చెప్పింది. విద్యార్థి వీసా(ఎఫ్‌-1) దరఖాస్తు ఒకసారి తిరస్కరణకు గురైనా అదే విద్యా సంవత్సరంలో మళ్లీ దరఖాస్తు చేసుకునేందుకు అవకాశం కల్పించింది.అమెరికాలో విద్యా సంవత్సరం ఇటీవల ప్రారంభం అయింది. వీసాలకు ఒత్తిడి తగ్గటంతో తిరస్కారానికి గురైన విద్యార్థులకు మరో అవకాశం ఇవ్వాలని అమెరికా నిర్ణయించింది. కరోనా మహమ్మారి నేపథ్యంలో గడిచిన రెండు మూడేళ్లలో పరిమిత సంఖ్యలోనే విద్యార్థులకు వీసాలు మంజూరు చేశారు. కొవిడ్‌ విజృంభణతో అమెరికా విద్యా సంస్థల్లో సైతం చేరే దేశీ విద్యార్థుల సంఖ్యా తగ్గింది. పరిస్థితులు సద్దుమణగడంతో యూఎస్‌ వెళ్లేందుకు ఆసక్తి చూపే విద్యార్థుల సంఖ్య గణనీయంగా పెరిగింది. ఈ పరిస్థితుల్లో తొలిసారి విద్యార్థి వీసా కోసం దరఖాస్తు చేసుకునే వారికే ప్రాధాన్యం ఇవ్వాలని అమెరికా ప్రభుత్వం నిర్ణయించింది. ఒకదఫా విద్యార్థి వీసా తిరస్కారానికి గురైన పక్షంలో ఆ ఏడాదిలో మళ్లీ దరఖాస్తు చేసుకునే విషయంలో పరిమితులు విధించింది. అర్హులైన వారి అవకాశాలకు ఇబ్బందులు కలగకూడదనే ఈ నిర్ణయం తీసుకున్నట్లు అప్పట్లో దిల్లీలోని అమెరికా రాయబార కార్యాలయం ప్రకటించింది. తాజాగా దానిని సడలించింది. కరోనా ముందు వరకు దేశవ్యాప్తంగా ఏటా 50 నుంచి 60 వేల వరకు ఎఫ్‌-1 వీసాలను భారతీయ విద్యార్థులకు జారీ చేసేవారు. ఒకదశలో ఆ సంఖ్య 62 వేలు సైతం దాటినట్లు అమెరికా రాయబార కార్యాలయం ప్రతినిధి ఒకరు ఇటీవల స్పష్టం చేశారు.  

అత్యవసర అపాయింట్‌మెంట్‌

తిరస్కారానికి గురైన విద్యార్థులు మరోదఫా వీసా ఇంటర్వ్యూకు హాజరయ్యేందుకు ఈ నెలలో యూఎస్‌ కొన్ని స్లాట్లు విడుదల చేసింది. ఇప్పటికీ స్లాట్లు లభించని విద్యార్థులు అత్యవసర అపాయింట్‌మెంట్‌ వెసులుబాటునూ ఉపయోగించుకోవచ్చని ప్రకటించింది.

ఇంటర్వ్యూ అధికారి మారతారు

తిరస్కరణకు గురైన విద్యార్థి వీసా(ఎఫ్‌-1) దరఖాస్తుదారులు ఎవరైనా మరోదఫా ఇంటర్వ్యూకు దరఖాస్తు చేసుకోవచ్చు. మళ్లీ దరఖాస్తు చేసుకున్నప్పుడు మునుపటి అధికారి కాకుండా మరొకరు ఇంటర్వ్యూ నిర్వహిస్తారు. ఈ నెలలో ఇప్పటి వరకూ దేశవ్యాప్తంగా సుమారు 15 వేల వరకు విద్యార్థి వీసా స్లాట్లు విడుదల చేశాం.

- డేవిడ్‌ మోయర్‌, పబ్లిక్‌ అఫైర్స్‌ ఆఫీసర్‌, యూఎస్‌ కాన్సులేట్‌ హైదరాబాద్‌ 

Visa: హెచ్‌-1బీ వీసాదారులకు గుడ్‌న్యూస్‌.. హెచ్‌-4 వీసాలపై బిల్లు



వాషింగ్టన్‌: అమెరికాలో హెచ్‌-4 వీసాదారులకు ఆటోమేటిక్‌ వర్క్‌ రైట్‌ను కల్పించే బిల్లును ఇద్దరు చట్టసభ్యులు ప్రతినిధుల సభలో ప్రవేశపెట్టారు. ఈ బిల్లు ఆమోదం పొందితే భారతీయులతో పాటు వేలాది మంది వలసదారులు, వారి భాగస్వాములకు ప్రయోజనం చేకూరడటమే గాక, అగ్రరాజ్యంలో కార్మిక కొరతకూ పరిష్కారం లభించనుంది.

అమెరికాలో హెచ్‌-1బీ వీసాదారుల జీవిత భాగస్వాములు, 21 ఏళ్లలోపు వయసున్న వారి పిల్లలు ఉద్యోగం చేసుకోవడానికి వీలుగా హెచ్‌-4 వీసాలు జారీ చేస్తుంటారు. అయితే హెచ్‌-4 వీసాదారులు అమెరికాలో ఉద్యోగం చేయాలంటే వారు తప్పనిసరిగా ఎంప్లాయిమెంట్‌ ఆథరైజేషన్‌ డాక్యుమెంట్‌(ఈఏడీ), ఐ-765 కోసం దరఖాస్తు చేసుకోవాల్సి ఉంటుంది. ఈ దరఖాస్తు ప్రక్రియ పూర్తయి ఆథరైజేషన్‌ వస్తేనే వారు ఉద్యోగం చేసేందుకు అవకాశం లభిస్తుంది. అయితే ఈ ప్రక్రియ పూర్తవడానికి 6 నుంచి 8 నెలల సమయం పడుతుంది. కొన్ని సార్లయితే ఏడాదిపైనే పట్టొచ్చు.

దీనివల్ల హెచ్‌-4 వీసాదారులు మంచి ఉద్యోగ అవకాశాలు కోల్పోవాల్సి వస్తోంది. మరోవైపు, అమెరికాలోనూ గత కొంతకాలంగా ఉద్యోగుల కొరత ఏర్పడుతోంది. ఈ నేపథ్యంలోనే ప్రస్తుతమున్న నిబంధనలు మార్చి హెచ్‌-4 వీసాదారులకు ఆటోమేటిక్‌గా వర్క్‌ ఆథరైజేషన్‌ కల్పించేలా ఓ బిల్లును రూపొందించి ప్రతినిధుల సభలో ప్రవేశపెట్టారు. ఈ బిల్లు ఆమోదం పొందితే, ఇకపై హెచ్‌-4 వీసాదారులు పని అనుమతుల కోసం ఎలాంటి దరఖాస్తులు చేసుకోవాల్సిన అవసరం ఉండదు. దీంతో వలసదారులకు ప్రయోజనం చేకూరడటంతో పాటు అమెరికాలోనూ కార్మిక కొరత తీరే అవకాశముందని చట్టసభ్యులు భావిస్తున్నారు.

ఒబామా హయాంలో హెచ్‌-1బీ వీసాదారుల భాగస్వాములకు పని అనుమతులు కల్పిస్తూ కీలక నిర్ణయం తీసుకున్న విషయం తెలిసిందే. దీంతో అమెరికా వెళ్లే వలసదారులకు ఆర్థికంగా కొంత ఊరట లభించింది. ఈ వీసాలు పొందిన వారిలో ఎక్కువగా భారతీయ మహిళలే ఉన్నారు.

Veera Simha Reddy: ఆస్ట్రేలియాలో ‘వీర సింహారెడ్డి’ సందడి



అడిలైడ్‌: నందమూరి బాలకృష్ణ (Balakrishna) ప్రధాన పాత్రలో నటించిన ‘వీర సింహారెడ్డి’ (Veera Simha Reddy) సినిమా విడుదల సందర్భంగా ఆస్ట్రేలియాలోని పలు నగరాల్లో సందడి వాతావరణం నెలకొంది. అభిమాన నటుడి సినిమా కావడంతో అభిమానులు సంబరాలు చేసుకున్నారు. ఆస్ట్రేలియాలోని మెల్‌బోర్న్‌, బ్రిస్బేన్‌, అడిలైడ్‌ నగరాల్లోని పలు థియేటర్ల వద్ద బాలయ్య అభిమానుల ఉత్సాహంతో సందడి వాతావరణం నెలకొంది.

విజయోత్సాహంలో భాగంగా కేక్‌ కట్‌ చేసి వీర సింహారెడ్డి చిత్ర యూనిట్‌కు అభినందనలు తెలిపారు. సినిమాలో బాలయ్యబాబు నటన ఆద్యంతం ఆకట్టుకునేలా ఉందన్నారు. జై బాలయ్య.. జైజై బాలయ్య.. అంటూ సినిమా థియేటర్ల వద్ద అభిమానులు సందడి చేశారు.

టీటీఏ ఆధ్వర్యంలో చికాగోలో దసరా.. దీపావళి వేడుకలు



చికాగో: ట్రై స్టేట్‌ తెలుగు అసోసియేషన్‌ (టీటీఏ)ఆధ్వర్యంలో చికాగోలోని స్థానిక ‘హిందూ టెంపుల్‌ ఆఫ్‌ గ్రేటర్‌ చికాగో’లో దసరా, దీపావళి వేడుకలు ఘనంగా నిర్వహించారు. ఈ నెల 22న టీటీఏ అధ్యక్షుడు హేమచంద్ర వీరపల్లి ఆధ్వర్యంలో ఉత్సవాలను వైభవంగా జరిపారు. అమెరికన్‌ హౌస్ ఆఫ్ కాంగ్రెస్‌ సభ్యులు బిల్ ఫాస్టర్, రాజా కృష్ణమూర్తి, తానా సభ్యులు, ఏటీఏ సభ్యులు, సీఏఏ అధ్యక్షుడు ఈ ఉత్సవాలకు అతిథులుగా హాజరయ్యారు.



చిరంజీవులు ఆదర్శ ఆకుల, వరుణ్ వాసిరెడ్డి, తనుష్ సింగ్‌లు ఆలపించిన భక్తి గీతంతో వేడుకలు ప్రారంభించారు. దాదాపు 500పైగా సభ్యులు వేడుకలకు హాజరయ్యారు. తెలుగు సంస్కృతిని ప్రతిబింబించేలా సంగీత, నాట్య కార్యక్రమాలు ప్రేక్షకులను ఎంతో అలరించాయి. శోభా తమన్న, జానకి అయ్యర్, సౌమ్య కుమరన్, శిల్పా బజ్జూరిలు తమ విద్యార్థి బృందాలతో కలిసి ప్రదర్శించిన శాస్త్రీయ నృత్యాలు ఆకట్టుకున్నాయి. కిరణ్ చౌహాన్, బిందు పతక్.. ప్రదర్శించిన కథక్ నృత్య రీతి అందరి మన్ననలు అందుకుంది. భక్తి గీతాలతో రమ్య తిన్నియం, షీలా బృందం.. భవ్య బెహతా, చక్కటి శాస్త్రీయ నృత్యాలతో అనురాధ శివరాం, రంజిత రాయ్ చౌదరిల బృందం.. పూజ జోషి, నీతు, ప్రియా సెంథిల్, శిల్పా శరబుల ప్రదర్శించిన చలనచిత్ర గీత నృత్యాలు ప్రేక్షకులను ఉర్రూతలూగించాయి.



స్వప్న పూల సహకారంతో రేఖా వేమూరి, ప్రణతి కలిగొట్ల కలిసి ఈ కార్యక్రమాన్ని ఆద్యంతం వినోదాత్మకంగా నడిపించారు. హేమంత్ పప్పు సహకారంతో సోమలత ఎనమందల, సుష్మిత గన్ రెడ్డి, మిథున్ ఎనమందల చేసిన వేదిక అలంకరణ ప్రేక్షకులకు ఎంతో నచ్చింది. జగదీశ్ కానూరి, గురుస్వామి, రామకృష్ణ కొర్రపోలు, శ్రీనాథ్ వాసిరెడ్డి, దిలీప్ రాయలపూడి, వీరాస్వామి అచంట, అపర్ణ అయ్యలరాజు, చాందిని దువ్వూరి, రవి వేమూరి, అర్చన మిట్ట, శిల్ప మచ్చ, భాను సిరమ్, గుప్తా నాగుబండి, ప్రశాంతి తాడేపల్లి, రామకృష్ణ తాడేపల్లి, సందీప్ గడ్డం, సతీష్ మచ్చ కలిసి ఈ కార్యక్రమాన్ని విజయవంతం చేసేందుకు ఎంతో తోడ్పాటును అందించారు.



అమెరికాలోని బే ఏరియాలో ఘనంగా ఎన్టీఆర్ 27వ వర్ధంతి



అమెరికా: తెలుగు ప్రజలు ఆరాధ్యదైవంగా పూజించే మూడక్షరాల శక్తి, మహోన్నత వ్యక్తి ఎన్టీఆర్ అని అమెరికాలోని ప్రవాసులు కొనియాడారు. అకుంఠిత దీక్షాదక్షతలు, అచంచలమైన ఆత్మవిశ్వాసం, నిర్విరామ కృషి, కఠోరమైన క్రమశిక్షణ వంటివి ఎన్టీఆర్‌కు ప‌ర్యాయ‌ప‌దాల‌ని పేర్కొన్నారు. ఎన్ఆర్ఐ యూఎస్ఏ కోఆర్డినేటర్ జయరాం కోమటి ఆధ్వర్యంలో అమెరికాలోని కాలిఫోర్నియాలో ఉన్న బే ఏరియాలో దివంగత నందమూరి తారకరామారావు(ఎన్టీఆర్‌) 27వ వ‌ర్ధంతి కార్యక్రమాన్ని ఘ‌నంగా నిర్వహించారు. ఈ సంద‌ర్భంగా జ‌య‌రాం మాట్లాడుతూ.. గలగలా ప్రవహించే గోదావరిని పలకరించినా, బిరబిరా పరుగులిడే కృష్ణమ్మను ప్రశ్నించినా, ఉత్తుంగ తరంగ తుంగభద్రని కదిలించినా అవి చెప్పేవి ఒక్కటే.. యుగపురుషుడు ఎన్టీఆర్ అని పేర్కొన్నారు. ప్రస్తుతం ఎన్టీఆర్ శ‌త‌జ‌యంతి సంవ‌త్సరం నేప‌థ్యంలో గ‌త 9 నెలలుగా శతజయంతి ఉత్సవాలను క్రమం తప్పకుండా నిర్వహిస్తున్నట్లు జ‌య‌రాం కోమ‌టి పేర్కొన్నారు. ఈ కార్యక్రమంలో తెలుగుదేశం నాయకుడు వెంకట కోగంటి, విజయ్ గుమ్మడి, ప్రసాద్ మంగిన, హరి సన్నిధి, సతీష్ అంబటి, వీరు ఉప్పల, శ్రీని వల్లూరిపల్లి, గోకుల్ రాచరాజు, భాస్కర్ అన్నే, బెజవాడ శ్రీనివాస్, లక్ష్మణ్ పరుచూరి, కళ్యాణ్ కోట, సతీష్ బోళ్ల, భరత్ ముప్పిరాళ్ళ, సురేంద్ర కారుమంచి, వాసు బండ్ల, నవీన్ కోడాలి, సుందీప్ ఇంటూరి త‌దిత‌రులు పాల్గొని ఎన్టీఆర్ చిత్రపటానికి పూలమాలలు వేసి నివాళుల‌ర్పించారు.

 

US: కాల్పుల మోతతో దద్దరిల్లిన అమెరికా.. 3 రోజుల్లో 20 మందికి పైగా మృతి



వాషింగ్టన్‌: అగ్రరాజ్యం అమెరికా (US)లో తుపాకీ సంస్కృతి పేట్రేగిపోతోంది. కాల్పుల గర్జనకు అనేక మంది అమాయకులు ప్రాణాలు కోల్పోతున్నారు. విచ్చలవిడిగా పెరిగిన తుపాకుల వినియోగంతో కాలు బయటపెట్టాలంటేనే భయపడే పరిస్థితి నానాటికీ పెరుగుతోంది. తాజాగా గంటల వ్యవధిలో నాలుగు వేర్వేరు ప్రాంతాల్లో దుండగులు జరిపిన కాల్పుల్లో (Shootings) 20 మందికి పైగా బలయ్యారు.

కాలిఫోర్నియా (California)లోని లాస్‌ ఏంజెలెస్‌ కౌంటీ ప్రాంతంలో గల మాంటెరీ పార్క్‌లో గత శనివారం రాత్రి చైనీయులు లూనార్‌ నూతన సంవత్సర వేడుకలు చేసుకుంటుండగా ఓ వ్యక్తి విచక్షణారహితంగా కాల్పులు జరిపిన విషయం తెలిసిందే. ఈ ఘటనలో మృతుల సంఖ్య 11కు చేరగా.. దుండగుడు కూడా ఆత్మహత్య చేసుకున్నాడు. ఈ ఘటన జరిగిన 48 గంటల్లోనే ఉత్తర కాలిఫోర్నియాలోని హాఫ్‌మూన్‌ బే ప్రాంతంలో మరో కాల్పుల ఘటన చోటుచేసుకుంది.

హాఫ్‌మూన్ బేలోని వ్యవసాయ క్షేత్రాల్లో రెండు చోట్ల దుండగులు కాల్పులు జరిపారు. ఈ ఘటనల్లో మొత్తం ఏడుగురు ప్రాణాలు కోల్పోయారు. కాల్పులకు పాల్పడిన నిందితుడిని పోలీసులు అదుపులోకి తీసుకున్నారు. ఘటనకు గల కారణాలు ఇంకా తెలియరాలేదు. కాల్పులపై కాలిఫోర్నియా గవర్నర్‌ గెలివన్‌ న్యూసమ్‌ తీవ్ర విచారం వ్యక్తం చేశారు. ‘‘విషాదం వెనుక విషాదం’’ అంటూ ఆయన ట్వీట్ చేశారు.

ఇదే సమయంలో ఐయోవా నగరంలో మరో కాల్పుల ఘటన చోటుచేసుకుంది. డెస్‌ మొయినెస్‌ ప్రాంతంలో ఓ ఎడ్యుకేషనల్ మెంటార్‌షిప్‌ ప్రోగ్రామ్‌ జరుగుతుండగా దుండగుడు కాల్పులకు తెగబడ్డాడు. ఈ ఘటనలో ఇద్దరు విద్యార్థులు అక్కడికక్కడే మరణించగా.. మరో ముగ్గురు గాయపడ్డారు. మృతులిద్దరూ 18, 16 ఏళ్ల వయసువారే. క్షతగాత్రుల్లో ఇద్దరి పరిస్థితి విషమంగా ఉన్నట్లు అధికారులు తెలిపారు.

ఇక షికాగోలో తెలుగు విద్యార్థులపై నల్లజాతీయులు జరిపిన కాల్పుల్లో ఓ హైదరాబాదీ యువకుడు ప్రాణాలు కోల్పోయాడు. తెలుగు రాష్ట్రాలకు చెందిన ముగ్గురు విద్యార్థులు స్థానికంగా ఉన్న షాపింగ్‌మాల్‌కు వెళ్తుండగా.. కొందరు వారిని వెంబడించి దోపిడీకి పాల్పడ్డారు. వెళ్తూవెళ్తూ వారిపై కాల్పులు జరిపారు. ఈ ఘటనలోహైదరాబాద్‌కు చెందిన నందపు దేవ్‌శిష్‌ అనే విద్యార్థి మృతిచెందగా.. కొప్పాల సాయి చరణ్‌ అనే యువకుడు గాయాలపాలయ్యారు.

అమెరికా (America)లో తుపాకీ వినియోగం (Gun Culture) పెచ్చుమీరుతుందని చెప్పేందుకు ఈ ఘటనలే నిదర్శనం. ఓవైపు తుపాకీ నియంత్రణకు అక్కడి ప్రభుత్వం చట్టాలు తీసుకొచ్చేందుకు ప్రయత్నిస్తుండగా.. కాల్పుల ఘటనలు మరింత పెరుగుతున్నాయి. ఈ ఏడాది తొలి 23 రోజుల్లో 36 ఘటనలు జరిగాయంటే తుపాకీ వినియోగం ఏ స్థాయిలో ఉందో అర్థం చేసుకోవచ్చు. అంటే.. సగటున రోజుకు ఒకటి కంటే ఎక్కువ ఘటనలు చోటుచేసుకున్నాయి.

గతేడాది అమెరికా వ్యాప్తంగా 647 కాల్పుల ఘటనలు చోటుచేసుకున్నాయి. ఒక్కో షూటర్‌ చేతిలో కనీసం నలుగురు వ్యక్తులు గాయపడటం లేదా ప్రాణాలు కోల్పోయారు. ఇక 2022లో మొత్తంగా దాదాపు 44వేల మంది తుపాకీ గాయాలతో ప్రాణాలు కోల్పోయారు. ఇందులో సగానికి పైగా తుపాకులతో ఆత్మహత్యలు చేసుకున్నవారే అని అగ్రరాజ్య అధికారిక గణాంకాలు చెబుతున్నాయి.

NRI: ఠాగూర్ ‌మల్లినేని ఆధ్వర్యంలో పెనమలూరులో తానా స్రవంతి కార్యక్రమం సక్సెస్‌



విజయవాడ: ఉత్తర అమెరికా తెలుగు సంఘం (తానా), తానా ఫౌండేషన్‌ తరఫున తానా మీడియా కో ఆర్డినేటర్‌ ఠాగూర్‌ మల్లినేని ఆధ్వర్యంలో పెనమలూరులో నిర్వహించిన తానా స్రవంతి కార్యక్రమం విజయవంతమైంది. జెడ్పీ పాఠశాలలో ఏర్పాటు చేసిన ఈ కార్యక్రమంలో పలువురు తానా ప్రతినిధులతో పాటు ఏరియా ప్రముఖులు, టీచర్లు, విద్యార్థులు పాల్గొన్నారు. ఈ సందర్భంగా చేయూత కార్యక్రమం కింద పేద విద్యార్థులకు రూ.లక్ష విలువైన స్కాలర్‌ షిప్‌లు అందజేశారు. రైతు కోసం కార్యక్రమం కింద పేద రైతులకు పవర్‌ స్ప్రేయర్లు, రక్షణ పరికరాలు అందించారు. ఆదరణ కార్యక్రమం కింద మహిళలకు కుట్టుమిషన్లు, వికలాంగులకు ట్రై సైకిళ్లు పంపిణీ చేశారు. ఉచిత వైద్య శిబిరం ఏర్పాటు చేసి అవసరమైన వారికి మందులు పంపిణీ చేశారు.

 

ఎన్నారై శ్రీనివాస నాదెళ్ల .. పెనమలూరు జెడ్పీ పాఠశాల పేద విద్యార్థికి రూ.10వేల ఆర్థికం సాయం చేశారు.తానా అధ్యక్షుడు అంజయ్య చౌదరి మాట్లాడుతూ...కార్పొరేట్‌ స్కూల్‌ కంటే మిన్నగా హైస్కూల్‌ విద్యార్థులు పరిశుభ్రతకు పెద్ద పీట వేయడం సంతోషంగా ఉందన్నారు. తాను కూడా ఇలాంటి పాఠశాలలోనే చదువుకుని నేడు అమెరికాలో ఉన్నతోద్యోగం చేస్తున్నానని వివరించారు. ఈ ప్రాంతానికి చెందిన ఠాగూర్‌ మల్లినేని కూడా ఇక్కడే చదువుకుని అమెరికాలో ఉద్యోగం చేస్తున్నారని, మీరు కూడా కష్టపడి చదివితే అభివృద్ధి చెందుతారని విద్యార్థులకు సూచించారు. పాఠశాల, పెనమలూరు అభివృద్ధికి తానా తరఫున సహాయం చేస్తామని హామీ ఇచ్చారు. 



తానా ఫౌండేషన్ ఛైర్మన్‌ వెంకటరమణ యార్లగడ్డ మాట్లాడుతూ... వివిధ ప్రాంతాల్లో సేవా కార్యక్రమాలు నిర్వహిస్తున్నామన్నారు. జెడ్పీ హైస్కూల్‌కు కావాల్సిన ఫర్నిచర్‌, ఇతర అవసరాలను తీర్చేందుకు తానా ఫౌండేషన్‌ కృషి చేస్తుందని హామీ ఇచ్చారు. ఠాగూర్‌ మల్లినేని మాట్లాడుతూ.. పెనమలూరు ప్రాంత అభివృద్ధికి, జెడ్పీ హైస్కూల్‌కు కావాల్సిన సౌకార్యాల కల్పనకు తనవంతు కృషి చేస్తానన్నారు. గ్రామస్థులు, విద్యార్థుల కోసం ఉచిత వైద్యశిబిరాలు, పేద విద్యార్థులు బాగా చదువుకునేందుకు వీలుగా స్కాలర్‌షిప్‌లు, వికలాంగులకు ట్రైసైకిళ్లు తానా తరఫున అందజేసినట్టు చెప్పారు.  తానా సెక్రెటరీ సతీష్ వేమూరి, తానా చైతన్యస్రవంతి కో ఆర్డినేటర్‌ సునీల్‌ పాంత్రాతోపాటు, నాగా పంచుమర్తి, శ్రీనివాస్‌ ఓరుగంటి, జోగేశ్వరరావు పెద్దిబోయిన, శ్రీనివాస్‌ నాదెళ్ళ, పవన్‌ దొడ్డపనేని, అనిల్‌ వీరపనేని, గ్రామ సర్పంచ్‌ లింగాల భాస్కర్‌, పలువురు తానా ప్రతినిధులు ఈ కార్యక్రమంలో పాల్గొన్నారు. వైద్య విద్యార్థిని సాయి వర్దిని కిలారు బృందం , పెనమలూరుకు  చెందిన సుధీర్ పాలడుగు, వర ప్రసాద్  మరీదు, నరేంద్ర బాబు మోర్ల, ప్రవీణ్  కిలారు, కోడూరు మహేష్ , కృష్ణ  దావులూరి, సురేష్  కిలారు, సాంబశివరావు వీరంకి, తిరుమల గండరపు, గోపినాథ్ అర్చన, జావుల్లా రెహమాన్ షేక్ వాలంటీర్లుగా సేవలందించారు.





తానా ఆధ్వర్యంలో ఘనంగా ‘తెలుగుతనం–తెలుగుధనం’ సదస్సు



అట్లాంటా: తానా ప్రపంచ సాహిత్య వేదిక ఆధ్వర్యంలో నిర్వహించిన సాహితీ సదస్సు ఘనంగా జరిగింది. ‘తెలుగుతనం–తెలుగుధనం’ పేరుతో అంతర్జాలంలో జరిగిన ఈ సాహిత్య సదస్సుకు ఎన్నారై ప్రముఖులతో పాటు ప్రఖ్యాత తెలుగు సాహితీవేత్తలు హాజరై ప్రసంగించారు. తెలుగు సాహిత్య వైభవాన్ని మరింత కొత్త శిఖరాలకు చేర్చే అంశంపై చర్చించారు. ఈ సందర్భంగా తానా మాజీ అధ్యక్షులు జయశేఖర్ తాళ్లూరి మాట్లాడుతూ.. గతేడాది మే నెలలో సాహిత్యవేదిక ఆవిర్భావం నుంచి, 15 నెలలుగా వివిధ సాహిత్యాంశాలపై ప్రముఖ సాహితీవేత్తల ప్రసంగాలతో ప్రపంచ వేదికపై సాహితీ సౌరభాలను గుభాళింపచేయగలగడం ఎంతో సంతోషకరమన్నారు. తానా అధ్యక్షులు అంజయ్య చౌదరి లావు తన ప్రారంభోపన్యాసంలో తెలుగు భాష, సాహిత్య పరిరక్షణకు, భావితరాలకు భద్రంగా అందించే కృషిలో కట్టుబడి ఉన్నామన్నారు. తన పదవీకాలంలో తానా ప్రపంచ సాహిత్య వేదికను మరింత ఎత్తుకు తీసుకెళ్లేందుకు కృషిచేస్తానని హామీ ఇచ్చారు. అనంతరం తానా ప్రపంచ సాహిత్యవేదిక సమన్వయకర్త చిగురుమళ్ళ శ్రీనివాస్ మాట్లాడుతూ.. ఈనాటి సాహిత్య కార్యక్రమం చాలా ఆసక్తిదాయకమైందని.. పాల్గొన్న అతిథులంతా వారి వారి రంగాల్లో ఆరితేరినవారేనంటూ అందరికీ స్వాగతం పలికారు.

తానా ప్రపంచ సాహిత్యవేదిక నిర్వాహకులు డా. ప్రసాద్ తోటకూర మాట్లాడుతూ.. విశిష్ట అతిథిగా పాల్గొన్న కేంద్ర సాహిత్య అకాడమీ కార్యదర్శి డా. కృతివెంటి శ్రీనివాసరావు వ్యక్తిగత జీవితంలో ఎన్నో కష్టాలను, సవాళ్ళను ఎదుర్కొని నేడు ఉన్నత స్థితిలో భాద్యతాయుత పదవిలో ఉండడం తెలుగు వారికి ఎంతో గర్వకారణమని కొనియాడారు. 1954లో సాహిత్య అకాడమీ ఆవిర్భవించినప్పటి నుండి ఇప్పటిదాకా సాహిత్య అకాడమీ చేపడుతున్న కార్యక్రమాలను సోదాహరణంగా వివరిస్తూ 24 భాషల్లో విశేష కృషి చేస్తున్న వారికి పురస్కారాలు, సాహిత్య ప్రచురణలు, సమావేశాలతో  నిరంతరం కృషి చేస్తోందన్నారు. తెలుగు భాషలో వచ్చిన సాహిత్యాన్ని ఇతర భాషల్లోకి అనువదించే అనువాదకులు తక్కువగా ఉన్నారని, ఎక్కువమంది ముందుకు వస్తే తెలుగు సాహిత్యం ఇతర భాషల్లోకి చేరడం సులభమవుతుందని ప్రసాద్‌ తోటకూర తెలిపారు. లబ్దప్రతిష్టులైన సాహితీవేత్తల జీవిత విశేషాలను వివరిస్తూ వీడియో ఫిలిమ్స్ తెలుగు కవులపై తక్కువగా ఉన్నాయని..  ఆ దిశగా మరింత కృషి జరగాలన్నారు. సాహిత్య అకాడమీ వెబ్‌సైట్‌లో తెలుగు భాషలో కొన్ని పేజీలు ఉండాలని, అవి రూపొందించే దిశలో దానికి కావలసిన సాంకేతిక సహకారం అందించడానికి తానా సంసిద్ధంగా ఉన్నట్టు డా. తోటకూర తెలపగా.. దీనిపై కృతివెంటి సానుకూలంగా స్పందించారు. కేంద్ర సాహిత్య అకాడమీతో కలిసి తానా ప్రపంచ సాహిత్యవేదిక ద్వారా కొన్ని కార్యక్రమాలు చేయవచ్చని ఆహ్వానించారు. 



ప్రముఖ తెలుగు వేదకవి, సినీ రచయిత శ్రీ జొన్నవిత్తుల రామలింగేశ్వరరావు ఈ కార్యక్రమానికి ముఖ్య అతిథిగా హాజరై “పాట-పద్యం–పేరడీ–ప్రశ్న” అనే అంశంపై రెండు గంటలపాటు చేసిన సాహిత్య ప్రసంగం ఆద్యంతం అలరించింది. ఛలోక్తులతో, ఆలోచనలు రేకెత్తిస్తూ అందరినీ ఆకట్టుకుంది. కవి జొన్నవిత్తుల కలం ద్వారా వెలువడిన ఎన్నో సినీ గీతాల్లో ప్రత్యేక సందర్భాల్లో రాసిన వాటిని ప్రేక్షకులతో పంచుకోగా..అంతా హర్షధ్వానాలు చేశారు.  అక్షర నాదం, స్వరనాదం రెండూ ఏకీకృతమై వ్యక్తమయ్యే పద్య రసభావన శ్రోతలను ఆకట్టుకొని వారి మనసులను రంజింప చేసే శక్తి పద్యాలకుందని.. అందుకే అవి అందర్నీ ఆకర్షిస్తాయన్నారు. పలు సినిమాల కోసమై రాసిన ఘటోత్కచుడు మీద, పాండవుల మీద, రావణాసురుడు మీద, యముడు మీద పద్యాలు, దుబాయ్‌లో పర్యటించినపుడు వారి సంస్కృతిలో భాగమైన బెల్లి డాన్స్ చూసినప్పుడు, సింగపూర్ దేశంలో రోప్ వే పై ప్రయాణించినప్పుడు కల్గిన అనుభూతితో  రాసిన పద్యాలు, దర్శకేంద్రుడు కె. రాఘవేంద్రరావు, ఎన్.టి. రామారావు, అక్కినేనిలపై రాసిన పద్యాలను రాగయుక్తంగా ఆలపించిన పాటలు అందరినీ విశేషంగా ఆకట్టుకున్నాయి. 

సమకాలీన సామాజిక, రాజకీయాల్లో పార్టీ మార్పిడిలు, రాజకీయ నాయకుల శుష్క వాగ్దానాలతో ప్రజల్ని మోసం చేస్తున్న వైఖరిని ఎండగడుతూ వ్యంగ్య ధోరణితో పాడిన పేరడీ పాటలు కవి జొన్నవిత్తుల సామాజిక స్పృహను, యదార్థ స్థితిని గొప్పగా ఆవిష్కరించాయి. ప్రశ్నా విభాగంలో గత 75 ఏళ్లుగా భారతదేశం సాధించిన ప్రగతి, కోల్పోయిన మానవీయ సంబంధాలపై స్పందించమన్నపుడు ప్రస్తుతం కావాల్సింది సత్యం, ధర్మం, త్యాగం అనే లక్షణాలు కలిగిన సుపరిపాలన ప్రజలకందించేది నాయకులని,  అలాంటి వారిని ప్రజలు ఎన్నుకోనంత వరకు దేశం పురోగతి సాధించజాలదని హితవు పలికారు. 

ప్రముఖ సాహితీవేత్త, విమర్శకులు డా. ఎర్రాప్రగడ రామకృష్ణ మాట్లాడుతూ.. మాట్లాడడం ఒక కళ అని, మనం మాట్లాడే మాటలు పలువుర్ని ఆకట్టుకునే విధంగా ఎలా ఉండాలి, ఒకే మాట పలు ప్రాంతాలలో ఎలాంటి విపరీతమైన అర్ధాలకు దారి తీస్తుంది, కొంచెం శ్రద్ధ వహిస్తే అందరూ బాగా మాట్లాడే అవకాశం ఉంటుంది అని “మాట తీరు” అనే అంశంపై అద్భుతంగా ప్రసంగించారు. తానా ఉత్తరాధ్యక్షులు నిరంజన్ శృంగవరపు మాట్లాడుతూ.. ఘన చరిత్ర కల్గిన తెలుగు భాష, సాహిత్య వైభవాలను పరిరక్షించి పరివ్యాప్తి చేయడం, తెలుగు కవులు, కళాకారులను ఆదరించడంలో తానా ఎల్లప్పుడూ ముందు వరుసలో ఉంటుందని, తానా ప్రపంచ సాహిత్య వేదికను బలోపేతం చేయడంలో కృషి చేస్తున్న వారందరికీ, హాజరైన అతిథులకు, ప్రసారం చేసిన వివిధ ప్రసార మాధ్యమాల వారికి, వీక్షకులకు ప్రత్యేక కృతజ్ఞతలను తెలిపారు. 

ఉత్సాహంగా సాగిన ‘మాయా బ‌జార్‌-2022’



అమెరికా: బే ఏరియాలో నిర్వహించిన మాయా బజార్-2022 ప‌ర‌వ‌శింప‌జేసింది. భారతీయ కమ్యూనిటీలో ఒక ల్యాండ్‌మార్క్ ఈవెంట్‌గా నిలిచినట్లు ఈ కార్యక్రమానికి వచ్చిన ప్రముఖులు పేర్కొన్నారు. అసోసియేషన్ ఆఫ్ ఇండో అమెరికన్స్(ఏఐఏ) ఆధ్వర్యంలో నిర్వహించిన ఈ ప్రత్యేక ఉత్సవం అంద‌రినీ మంత్రముగ్ధులను చేసింది. పదివేల మందికిపైగా మంది ఈ ప్రత్యేక కార్యక్రమంలో పాల్గొని తమ కుటుంబ సభ్యులతో ఉత్సహాంగా గడిపారు. మాయా బజార్ రిఫ్రెష్‌గా, మనోహరంగా, దృశ్యపరంగా అద్భుతమైంద‌ని, పూర్తిగా ఆకర్షణీయంగా ఉందని ఈ కార్యక్రమానికి వచ్చినవారు పేర్కొన్నారు. బే ఏరియా మొత్తం స్వచ్ఛమైన ఆహ్లాద‌క‌ర సంగీతంతో మార్మోగింది.



ఉదయం 11 గంటలకు ప్రారంభమైన ఈ కార్యక్రమం సాయంత్రం 7 గంటల వరకు సాగింది. ఛోటా భీమ్, చుట్కీ వేషధారణతో పిల్లలు, పెద్దలను అల‌రించారు. పిల్లల కోసం అనేక కార్నివాల్ గేమ్‌లు, స్లయిడ్‌లు నిర్వహించారు. జంగిల్ బుక్, డైనోసార్ పెట్టింగ్ జూ, జంప్ హౌస్‌లు పిల్లలతో రన్‌అవే వంటివి ప్రత్యేక ఆకర్షణగా నిలిచాయి. మాయాబజార్ ఎక్స్‌ప్రెస్ వంటివి చిన్నారులను విశేషంగా ఆక‌ట్టుకున్నాయి. 



ఈ ఈవెంట్‌కు గ్రాండ్ స్పాన్సర్‌గా సంజీవ్ గుప్తా సీపీఏ, రియల్టర్ నాగరాజ్ వ్యవహరించారు. సిటీ ఆఫ్ శాన్ రామన్ ఈవెంట్ పార్ట్‌నర్‌, బోలీ 92.3 FM సహ-స్పాన్సర్‌గా వ్యవహరించాయి. రైట్ బైట్ డెంటల్ సమర్పించారు. సిల్వర్ స్పాన్సర్‌గా రాయ్ చెట్టి (ఫార్మర్స్ ఇన్సూరెన్స్), ఇతర స్పాన్సర్‌లుగా ఐసీఐసీఐ బ్యాంక్‌, ఆజాద్ ఫైనాన్షియల్స్, మాన్‌ప్రెన్యూర్‌ వ్యవహరించాయి. 



ఈ కార్యక్రమంలో భారతీయ సాంస్కృతిక, కళారూపాలను ప్రదర్శించారు. సాంస్కృతిక కార్యక్రమాలు ఘనంగా జరిగాయి. కూచిపూడి, భరత నాట్యం, కథక్ శాస్త్రీయ నృత్యాలు ఫుట్ వాద్యం, పలు తెలుగు సినిమాల నృత్యాలు ప్రేక్షకులను బాగా అలరించాయి. బాటా కరోకే బృందం తన గానంతో సభికులను అలరించారు. ఇక‌, ఆహారం విష‌యానికి వ‌స్తే.. మిర్చి మసాలా- ఫుడ్ ఫెస్టివల్ విశిష్టమైన ప్రెజెంటేషన్‌తో వివిధ రుచికరమైన వంటకాలను అందించారు. దానికి తోడు షాపింగ్ చేయాల‌ని ఉవ్విళ్లూరేవారికి మాయాబజార్ ఓ వేదిక‌గా మారింది. 65 మంది విక్రేతలు ఈవెంట్ స్పాన్సర్‌లు, దుస్తులు, నగలు, మెహందీ, రియల్ ఎస్టేట్, పాఠశాలలు, ఐటీ శిక్షణ, ఆరోగ్య సేవలు, సంగీత పాఠశాలలు తదితర వాటిని ప్రదర్శించారు. తానా (తెలుగు అసోసియేషన్ ఆఫ్ నార్త్ అమెరికా) బోన్ మ్యారో డ్రైవ్ నిర్వహించింది.



ఈ సందర్భంగా కాన్సుల్ జనరల్ డా.టి.వి నాగేంద్ర ప్రసాద్‌ను అసోసియేషన్ ఆఫ్ ఇండో అమెరికన్స్(ఏఐఏ) బృందం ఘనంగా సత్కరించింది. అసెంబ్లీ సభ్యుడు రెబెక్కా బాయర్, శాన్ రామన్ మేయర్ డేవిడ్ హడ్సన్, శాన్ రామన్ వైస్ మేయర్ శ్రీధర్ వెరోస్, కౌన్సిల్ మెంబర్ సబీనా జాఫర్, డబ్లిన్ సిటీ వైస్ మేయర్ జీన్ జోసీ, కౌన్సిల్ సభ్యుడు మైఖేల్ మెక్‌కోరిస్టన్, మౌంటైన్ హౌస్ ప్రి హారీ డి.ధిల్లాన్, ట్రేసీ సిటీ మేయర్ ప్రోటెమ్ వెరోనికా వర్గాస్‌, ఎరిక్ స్వాల్వెల్ కార్యాలయం నుంచి జిల్లా డైరెక్టర్‌ను సత్కరించారు. ఇంత ఆహ్లాదకరంగా వేసవి ఉత్సవాలను నిర్వహిస్తున్న సందర్భంగా స్టా కమ్యూనిటీ కళాశాల బోర్డు అధ్యక్షుడు ఆండీ లీతో పాటు పలువురు ప్రముఖులు ఏఐఏని అభినందించారు. ఈ కార్యక్రమాన్ని విజయవంతం చేసిన ఆశాజ్యోతి, స్పందన, శంకర్‌ ఐ ఫౌండేషన్‌ వాలంటీర్లకు ఏఐఏ బృందం కృతజ్ఞతలు తెలిపింది. ఈ కార్యక్రమం ద్వారా వచ్చిన రాబడిలో కొంత భాగాన్ని లాభాపేక్షలేని సంస్థలకు విరాళంగా అందించారు. 
 

ప్రవాసుల కష్టాలకో పరిష్కారం ‘రెడియో’

 విదేశాల్లోని బాధితులకు అండగా ఓ సంస్థ

దౌత్యవేత్త ధ్యానేశ్వర్‌ మూలే నేతృత్యం

పలు దేశాల్లో వాలంటీర్ల ద్వారా 24 గంటలూ సేవలు



ఈనాడు హైదరాబాద్‌: ఉపాధి కోసం విదేశాలకు వెళ్లే వారితోపాటు, చదువు, ఉద్యోగ రీత్యా పొరుగు దేశాల్లో ఆశ్రయం పొందుతున్న ప్రవాసులకు స్థానికంగా అనేక సమస్యలు ఉత్పన్నమవుతాయి. ముఖ్యంగా కార్మికులుగా వెళ్లిన వారు, ప్రత్యేకించి గల్ఫ్‌ ప్రాంతాలకు వెళ్లిన వారు అనేక ఇబ్బందులు ఎదుర్కొంటున్నారు. ఏజెంట్ల చేతిలో మోసపోవడం, పరాయి దేశంలో ఉద్యోగం ఇచ్చిన వ్యక్తుల నుంచే శారీరక, మానసిక వేధింపులు, అకస్మాత్తుగా ఉద్యోగాలు కోల్పోయి తిండి, నివాసం లేక వీధినపడటం, ప్రమాదాలకు గురై వైద్యం అందకపోవడం, చిన్నచిన్న నేరాలకే జైలుపాలై బయటకొచ్చే మార్గంలేక అక్కడే మగ్గిపోవడం వంటి వాటితో సతమతమవుతుంటారు. ఇలాంటి వారికి అండగా నిలిచేందుకు రెడియో(రెస్క్యూయింగ్‌ ఎవ్రీ డిస్ట్రెస్‌డ్‌ ఇండియన్‌ ఓవర్‌సీస్‌) అనే సంస్థ ముందుకు వచ్చింది. దౌత్యవేత్త, జాతీయ మానవ హక్కుల సంఘం సభ్యుడిగా ఉన్న ధ్యానేశ్వర్‌ మూలే దీనికి నేతృత్వం వహిస్తున్నారు. ‘ఇప్పటికే 18 దేశాల్లో కార్యకలాపాలను ప్రారంభించిన ఈ సంస్థకు అంతర్జాతీయంగా 20 మంది సలహాదారులున్నారని, ఏర్పాటైన ఏడాదిన్నర కాలంలోనే యూఏఈ, సౌదీ అరేబియా, అమెరికా తదితర దేశాల్లో చాలామంది బాధితులకు అండగా నిలిచామని’ ఆయన చెబుతున్నారు.

అత్యవసర సాయమే లక్ష్యం

విదేశాల్లో ఉపాధికోసం వెళ్లి ఇబ్బందుల్లో పడే వారిని ఆదుకోవడానికి 2009లో విదేశీ మంత్రిత్వశాఖ ఇండియన్‌ కమ్యూనిటీ వెల్ఫేర్‌ ఫండ్‌(ఐసీడబ్ల్యూఎఫ్‌)ను ఏర్పాటుచేసింది. దాని ద్వారా బాధితులకు తాత్కాలిక వసతి కల్పించడం, న్యాయ సహాయం, అత్యవసర వైద్యం తదితర కార్యక్రమాలు చేపడుతోంది. అయితే బాధితులు ఎక్కువ మంది ఈ సాయం పొందలేకపోతున్నారు. ‘‘అత్యవసర సమయాల్లో ఐసీడబ్ల్యూఎఫ్‌ రంగంలోకి దిగేవరకు బాధితులు ఎదురుచూడాల్సి వస్తుంది. వీరి వద్ద ఉన్న సిబ్బందీ పరిమితం. వీటన్నింటినీ పరిగణనలోకి తీసుకునే ‘రెడియో’ ఏర్పాటైంది’’ అని నిర్వాహకులు తెలిపారు. సంస్థ తరఫున విదేశాల్లో ప్రత్యేకంగా సలహాదారులను, వాలంటీర్లను నియమించుకోవడం ద్వారా భారత విదేశీ మంత్రిత్వశాఖతో సమన్వయం చేసుకుంటూ బాధితులను ఆదుకునేందుకు అనేక కార్యక్రమాలను చేపడుతున్నట్టు వెల్లడించారు. ‘‘సౌదీలోని జెడ్డా నగరంలో నిర్బంధానికి గురైన భారత పౌరులను విడుదల చేయించడంతోపాటు వారు స్వదేశానికి చేరడానికి అవసరమైన ఏర్పాట్లుచేసినట్టు’’ రెడియో గ్లోబల్‌ అడ్మినిస్ట్రేటర్‌ ధనశ్రీ పాటిల్‌ తెలిపారు. పలువురు కార్మికులు తిరిగి స్వదేశానికి వెళ్లడానికి వీలుగా పాస్‌పోర్టులు ఇప్పించడం, ఇండియన్‌ మిషన్‌ నుంచి అత్యవసర సర్టిఫికెట్లు వచ్చేలా చూడటం వంటివీ చేసినట్లు వివరించారు. ‘‘ఇటీవల దుబాయ్‌కు సర్వెంట్‌గా వెళ్లి అనధీకృత ఏజెంట్‌ మోసానికి గురైన మహిళను రక్షించాం. ఇలా అనేక మందికి అండగా నిలుస్తోన్న సంస్థ సిబ్బంది 24 గంటలూ అందుబాటులో ఉంటారని’’ ధనశ్రీ పాటిల్‌ వెల్లడించారు. ఉక్రెయిన్‌ సంక్షోభంలో 4,820 మంది భారతీయ విద్యార్థులకు సాయపడినట్టు వివరించారు.

అన్ని వేళలా అండగా నిలిచేందుకే

- ధ్యానేశ్వర్‌ మూలే

ఉపాధి కోసం వివిధ వృత్తుల వారు లక్షల్లోనే విదేశాలకు వెళ్తున్నారు. అక్కడ మోసాలకు గురై కొందరు, తెలిసో తెలియకో పొరపాట్లు చేసి మరికొందరు ఇబ్బందుల్లో పడుతున్నారు. అలాంటి వారికి భరోసా ఇవ్వడమే సంస్థ లక్ష్యం.గతంలో ఇబ్బందుల్లో ఉన్న వారికి అందించిన సాయం ఆధారంగా అన్ని దేశాల్లో సలహాదారులను ఎంపిక చేస్తున్నాం. వీరంతా ఆయా దేశాల్లోని పరిస్థితులకు అనుగుణంగా పనిచేయడంతోపాటు భారత ప్రభుత్వంతో సమన్వయం చేసుకుంటారు.

ఎలా సంప్రదించాలి
 రెడియో హెల్ప్‌లైన్‌ నంబరు-9503107419,
 మెయిల్‌-redio.help@gmail.com

తానా ప్రపంచ సాహిత్య వేదిక ఆధ్వర్యంలో ఘనంగా అంతర్జాతీయ మాతృభాషా దినోత్సవం



అట్లాంటా: ‘తానా ప్రపంచ సాహిత్య వేదిక’ ఆధ్వర్యంలో అంతర్జాతీయ మాతృభాషా దినోత్సవాన్ని ఘనంగా నిర్వహించారు. ఫిబ్రవరి 21న ఆన్‌లైన్‌ వేదికగా ఇది జరిగింది. తొలుత తానా అధ్యక్షుడు లావు అంజయ్య చౌదరి తెలుగు భాషా వైభవాన్ని చెబుతూ ఇతర దేశాల్లో ఉంటూ మాతృభాషను పరిరక్షించడంలో తానా చేస్తున్న కృషిని వివరించారు. ఆ తర్వాత ఈ కార్యక్రమంలో పాల్గొనే అతిథులకు ఆహ్వానం పలికారు. ఇటీవల హఠాన్మరణం చెందిన ఏపీ మంత్రి గౌతమ్‌రెడ్డికి సాహిత్యవేదిక నిర్వాహకులు డా.ప్రసాద్‌ తోటకూర తదితరులు నివాళులర్పించారు. మంత్రి కుటుంబసభ్యులకు తమ ప్రగాఢ సానుభూతి తెలిపారు. అనంతరం ఈ కార్యక్రమానికి ముఖ్యఅతిథిగా హాజరైన మిజోరం గవర్నర్‌ కంభంపాటి హరిబాబుకు ఆహ్వానం పలికారు.

ఈ సందర్భంగా గవర్నర్‌ హరిబాబు మాట్లాడుతూ మాతృదేశానికి ఎన్నో వేల మైళ్ల దూరంలో ఉంటూ ‘నెల నెలా తెలుగు వెన్నెల’ పేరిట సాహిత్య సదస్సులు నిర్వహించడం గొప్ప విషయమన్నారు. ఈ కార్యక్రమాన్ని నిర్వహిస్తున్న తానా సంస్థను ఆయన అభినందించారు. భారత రాజ్యాంగంలోని 53వ అధికరణం ప్రకారం ప్రాథమిక స్థాయిలో మాతృభాషలోనే విద్యాబోధన జరగాలన్నారు. కేంద్ర ప్రభుత్వం 2020 నూతన విద్యావిధానం ప్రకారం కనీసం 5 వరకు మాతృభాషలో విద్యాబోధన ఉండాలని చెప్పారు. ఇంజినీరింగ్‌లాంటి వృత్తి విద్యల్లోనూ మాతృభాషలోనే విద్యాబోధనకు ప్రయత్నాలు జరుగుతున్నాయన్నారు. మాతృభాషాభిమానం కలిగిన ప్రతి ఒక్కరూ తెలుగు భాషను నిలబెట్టుకునేందుకు కృషి చేయాలని గవర్నర్‌ పిలుపునిచ్చారు.

తానా ప్రపంచ సాహిత్య వేదిక నిర్వాహకులు డా.ప్రసాద్‌ తోటకూర మాట్లాడుతూ ఏటా ఫిబ్రవరి 21న అంతర్జాతీయ మాతృభాషా దినోత్సవం జరుపుకొనేందుకు గల నేపథ్యాన్ని వివరించారు. ‘‘అప్పటి తూర్పు పాకిస్థాన్‌.. ఇప్పటి బంగ్లాదేశ్‌లో అత్యధికంగా ప్రజలు బెంగాలీ భాష మాట్లాడేవారు. అప్పటి పాకిస్థాన్‌ ప్రభుత్వం ఉర్దూ భాషను జాతీయ భాషగా బలవంతంగా వారిపై రుద్దడంతో అక్కడి బెంగాలీలు తీవ్ర నిరసన తెలియజేశారు. ఈ క్రమంలో జరిగిన మహోద్యమంలో ఫిబ్రవరి 21, 1952లో ఎంతోమంది మరణించారు. కొన్ని వందలమంది తీవ్రంగా గాయపడ్డారు. ఈ విషాదకర ఘటనలను ఐక్యరాజ్యసమితి గుర్తించి 2000 సంవత్సరం నుంచి ఏటా ఫిబ్రవరి 21న అన్ని దేశాలు అంతర్జాతీయ మాతృభాషా దినోత్సవంగా జరుపుకోవాలని ప్రకటించింది’’ అని తెలిపారు. 



ఈ కార్యక్రమంలో గౌరవ అతిథిగా పాల్గొన్న ఏపీ సాహిత్య అకాడమీ ఛైర్మన్‌ పిల్లంగోల్ల శ్రీలక్ష్మి మాట్లాడుతూ ఆంగ్ల భాష ఎంతో అవసరం అయినప్పటికీ దాని మోజులో పడి తెలుగును నిర్లక్ష్యం చేయడం తగదన్నారు. ఏదైనా విషయాన్ని మాతృభాషలో అర్థం చేసుకున్నంత వివరంగా ఇతర భాషల్లో అర్థం చేసుకోలేమని చెప్పారు. పరిపాలనా భాషగానూ తెలుగు విస్తరించాల్సిన అవసరం ఎంతైనా ఉందన్నారు. అనంతరం మరో గౌరవ అతిథిగా పాల్గొన్న మిజోరం కేంద్రీయ విశ్వవిద్యాలయం ఉపకులపతి ఆచార్య కె.ఆర్‌.ఎస్‌. సాంబశివరావు మాట్లాడారు. మిజోరం చాలా ఆహ్లాదకరమైన వాతావరణంతో కూడుకుని ఉంటుందని.. అక్షరాస్యతలో అగ్రస్థానంలో ఉన్న రాష్ట్రమని చెప్పారు. అక్కడ చాలా తక్కువ మంది తెలుగు వాళ్లు ఉన్నప్పటికీ వివిధ రంగాల్లో మంచి ఖ్యాతి గడిస్తున్నారని తెలిపారు. 

వివిధ రాష్ట్రాల నుంచి పలువురు తెలుగు ప్రముఖులు పాల్గొని ఆయా రాష్ట్రాల్లో తెలుగు భాషను నిలబెట్టుకోవడానికి చేస్తున్న కృషిని వివరించారు. అక్కడ వివిధ హోదాల్లో పనిచేస్తూ తెలుగు ఖ్యాతిని నిలబెడుతున్న అధికార, అనధికార ప్రముఖులు, తెలుగు సంఘాల పాత్ర తదితర అంశాలపై మాట్లాడారు. ఈ కార్యక్రమంలో దాట్ల దేవదానం రాజు (యానాం), ఆచార్య మాడభూషి సంపత్‌కుమార్‌ (తమిళనాడు), యజ్ఞ నారాయణ (కేరళ), విజయభాస్కరరెడ్డి (మహారాష్ట్ర), డా.తుర్లపాటి రాజేశ్వరి (ఒడిశా), లండ రుద్రమూర్తి (ఛత్తీస్‌గఢ్‌), రాపోలు బుచ్చిరాములు (గుజరాత్‌), వింజమూరి బాలమురళి (పశ్చిమ బెంగాల్‌), ఆచార్య ఎన్‌.లక్ష్మీ అయ్యర్‌ (రాజస్థాన్‌) కమలాకర రాజేశ్వరి (దిల్లీ) పాల్గొన్నారు. 

అనంతరం ఈ కార్యక్రమంలో పాల్గొన్న ముఖ్యఅతిథి, గౌరవ అతిథులు, విశిష్ఠ అతిథులు, ప్రసార మాధ్యమాలకు డా. ప్రసాద్‌ తోటకూర కృతజ్ఞతలు తెలిపారు. ఈనెల 27న ‘తెలుగు తల్లికి పద్యాభిషేకం’ అనే సాహిత్య కార్యక్రమం ఆన్‌లైన్‌ వేదికగా జరుగుతుందని ఆయన చెప్పారు.

సిరివెన్నెల సీతారామశాస్త్రికి ఎన్నారైల నివాళి 



ఇంటర్నెట్‌డెస్క్‌: తన పాటలతో ప్రపంచవ్యాప్తంగా సాహితీ అభిమానులను సంపాదించుకున్న ప్రముఖ సినీ గేయ రచయిత సిరివెన్నెల సీతారామశాస్త్రికి యునైటెడ్ కింగ్‌డమ్‌ ఎన్నారైలు ఘనంగా నివాళులు అర్పించారు. తూర్పు లండన్ ఈస్ట్ హోమ్‌లో సోమవారం ఏర్పాటు చేసిన ‘‘సిరివెన్నెలకు అశృనివాళి’’ కార్యక్రమంలో పలువురు ఆయనతో ఉన్న అనుబంధాన్ని పంచుకున్నారు. ప్రసాద్ మంత్రాల, సత్యప్రసాద్ మద్దసాని, నరేంద్ర మున్నలూరి, కృష్ణ సనపాల, యూకేలో హైదరాబాదీ బావర్చి రెస్టారెంట్ యజమాని కిషోర్ మునగాల ఈ సందర్భంగా మాట్లాడారు.  సిరివెన్నెల 2014లో లండన్‌ వచ్చినప్పడు తెలుగు ఎన్నారైలతో విడదీయలేని అనుబంధాన్ని ఏర్పరచుకున్నారని తెలిపారు. సిరివెన్నెల పాటలు తెలుగు యువతరాన్ని ఎంతగానో ఉత్తేజపరిచాయని, ఎల్లలు దాటి జీవితంలో ఉన్నతంగా స్థిరపడేందుకు దోహదం చేశాయని వారు అభిప్రాయపడ్డారు. 
 సిరివెన్నెల పేరిట ప్రతిష్టాత్మకంగా ఒక అవార్డు నెలకొల్పే దిశగా ఆలోచన చేస్తున్నామని తెలిపారు. తెలుగు ప్రవాసులు సురేంద్రనాథ్ అలవాల, రమేష్ ముప్పన, కిషోర్ రెడ్డి మలిరెడ్డి తదితరులు ప్రసంగిస్తూ తెలుగు వారు గర్వించదగ్గ గొప్ప కవి సిరివెన్నెల సీతారామశాస్త్రి అని, ఆయన భౌతికంగా మన మధ్య లేకపోయినా ఆయన పాటలతో పదికాలాల పాటు చిరంజీవిగా మన మధ్యే ఉంటారని అన్నారు. ఈ సందర్భంగా ఆయన చిత్రపటానికి నివాళి అర్పించారు.





సంస్కృతిని చాటేలా ప్రవాసాంధ్రుల ‘దీపావళి’



చిలకలూరిపేట గ్రామీణ: దీపంజ్యోతిః పరబ్రహ్మదీపం సర్వతమోపహమ్‌..దీపేన సాధ్యతే సర్వమ్‌ సంధ్యా దీప నమ్మోస్తుతే|| దీపజ్యోతిని పరబ్రహ్మ స్వరూపంగా, మనోవికాసానికి, ఆనందానికి, నవ్వులకు, సజ్జనత్వానికి, సద్గుణ సంపత్తికి నిదర్శనంగా భావిస్తారు. దీపావళిని నరకాసురుని పీడ విరగడైందన్న సంతోషంతో నరకచతుర్థశి మరుసటి రోజు జరుపుకుంటారు. ఈ సంబరాలు జరుపుకునే రోజు అమావాస్య కావడంతో చీకటిని పారదోలుతూ ప్రజలు దీపాలు వెలిగించి బాణసంచా కాల్చి వేడుక చేసుకోవడం ఆనవాయితీగా వస్తోంది. ఆనందోత్సాహాలతో జాతి, కుల, మత, వర్గ విభేదాలను విస్మరించి సమైక్యంగా జరుపుకునే పండగే దివ్యదీప్తుల దీపావళి. ప్రవాసాంధ్రులు కూడా దీపావళిని వేడుకగా వివిధ దేశాల్లో కోలాహలంగా నిర్వహిస్తున్నారు.

సంస్కృతిని ప్రతిబింబిస్తూ..



అమెరికాలోని కాలిఫోర్నియాలో భారతీయ విశిష్టత ఉట్టిపడేలా ఏటా దీపావళి ఘనంగా జరుపుకొంటున్నాం. ఇక్కడి ప్రవాసాంధ్రులందరం కలసి అంగరంగ వైభవంగా, కళ్లు మిరుమిట్లు గొలిపేలా, బాణసంచా వెలుగుల్లో నరకాసురుని వధ నిర్వహిస్తాం. అనంతరం మన భారతీయ పిండివంటలతో సహపంక్తి భోజనాలు చేస్తాం. ముందుగా ఇంటి వద్ద దీపాలు వెలిగించి పండుగ విశిష్టత, మన సంస్తృతి అందరికీ తెలియజేస్తున్నాం. -శ్రుతి, కృష్ణమోహన్‌, కాలిఫోర్నియా (మద్దిరాల, చిలకలూరిపేట మండలం)

బాణసంచాతో పాటు లక్ష్మీ పూజ



దుబాయిలో ఏటా దీపావళి వేడుకలు అత్యంత వైభవంగా నిర్వహిస్తాం. దుబాయి తెలుగు అసోసియేషన్‌ ఆధ్వర్యంలో వేంకటేశ్వరస్వామి ఆలయంలో అందరం కలసి భారతీయ పండుగలను ప్రత్యేకంగా నిర్వహిస్తుంటాం. దీపావళికి అత్యంత వైభవంగా లక్ష్మీపూజ చేస్తాం. బాణసంచా వెలుగులు నింగినంటే సంబరంగా జరుపుకుంటాం. - బాలకోటేశ్వరరావు, దుబాయ్‌ (బొప్పూడి)

భావితరాలకు తెలిసేలా..



ఈ సంవత్సరం కూడా అమెరికా ఫ్లోరిడాలో ఉన్న ప్రవాసాంధ్రులందరం ఆలయం వద్ద అత్యంత వైభవంగా దీపావళి నిర్వహిస్తాం. భారతదేశానికి దూరంగా ఉన్నా మన సంస్కృతీ సంప్రదాయాలను గౌరవిస్తూ ప్రతితరానికి మన పండుగల విశిష్టతలు తెలియజేస్తూ వాటిలోని గొప్పదనాన్ని చాటుతున్నాం. అందరం కలిసి మెలసి ఆనందోత్సాహాలతో దీపావళి నిర్వహంచుకోవడం ఆనందాన్నిస్తోంది. -మద్దినేని చైతన్యభార్గవ్‌, దీప్తి, ఫ్లోరిడా (చిలకలూరిపేట)

లండన్‌లో అందరం కలిసి ఒకేచోట



లండన్‌లో అందరం కలసి ఒకే ప్రాంతంలో దీపావళిని పెద్దఎత్తున నిర్వహించుకుంటాం. ట్రాఫ్‌బ్లర్‌స్క్వేర్‌ ప్రాంతంలో దీనికోసం ప్రత్యేకంగా ఒకరోజు కేటాయిస్తాం. ఆ రోజు అందరం అక్కడకు చేరుకుని మన సంస్కృతి సంప్రదాయాలను చాటుతూ నృత్య, సాంస్కృతిక కార్యక్రమాలు నిర్వహించుకుంటాం. అనంతరం బాణసంచా కాలుస్తూ సంబరాలు చేసుకుంటాం. -గుర్రం కిషోర్‌, నాగలక్ష్మి, లండన్‌(అమీన్‌సాహెబ్‌పాలెం)

Chennupati jagadish: తెలుగు వ్యక్తికి ఆస్ట్రేలియాలో అరుదైన గౌరవం



ఇంటర్నెట్‌డెస్క్‌: ఉన్నత విద్యాభ్యాసం కోసమో, ఉన్నత ఉద్యోగాల కోసమో దేశం దాటి విదేశాల్లో అడుగుపెడుతున్న భారతీయులు ఆయా దేశాల్లో ఉన్నత శిఖరాలను అధిరోహిస్తున్నారు. శాస్త్రవేత్తలుగా, విద్యావేత్తలుగా, రాజకీయనాయకులుగా ఇలా ఏరంగం చూసినా భారత సంతతి వ్యక్తులు తమదైన మార్క్‌తో రాణిస్తున్నారు. తాజాగా ఇదే జాబితాలోకి వచ్చిచేరారు భారత సంతతి వ్యక్తి. మరీ ముఖ్యంగా తెలుగు వ్యక్తి చెన్నుపాటి జగదీశ్‌. ప్రపంచంలోనే అత్యు్త్తమైన సైన్స్‌ అకాడమీలో ఒకటైన ఆస్ట్రేలియన్‌ అకాడమీ ఆఫ్‌ సైన్స్‌ అధ్యక్షుడిగా నియమితులై యావత్‌ ప్రపంచం దృష్టిని ఆకర్షించారు. ఈ పదవికి ఎంపికైన తొలి భారత సంతతి వ్యక్తిగా రికార్డు సృష్టించారు. 



తెలుగు వ్యక్తికి ఆస్ట్రేలియాలో అరుదైన గౌరవం దక్కింది. భారత సంతతికి చెందిన చెన్నుపాటి జగదీశ్‌ ఆస్ట్రేలియన్‌ అకాడమీ ఆఫ్‌ సైన్స్‌ అధ్యక్షుడిగా నియమితులయ్యారు. ప్రస్తుతం ఆయన ఆస్ట్రేలియా జాతీయ విశ్వవిద్యాలయంలో భౌతికశాస్త్రం పరిశోధకుడిగా కొనసాగుతున్నారు. నానో టెక్నాలజీలో ప్రొఫెసర్‌ జగదీశ్‌ నిష్ణాతులుగా ఉన్నారు. 2022 మేలో ఆస్ట్రేలియన్‌ అకాడమీ ఆఫ్‌ సైన్స్‌ అధ్యక్షుడిగా బాధ్యతలు తీసుకోనున్నారు. దీంతో ఈ బాధ్యతలు చేపట్టనున్న తొలి భారత సంతతి వ్యక్తిగా జగదీశ్‌ రికార్డు సృష్టించనున్నారు. ఈ అవకాశం తనకు దక్కిన గౌరవంగా భావిస్తున్నట్లు జగదీశ్‌ అన్నారు. రెండు సంవత్సరాల కాంట్రాక్ట్‌తో 31 ఏళ్ల క్రితం ఆస్ట్రేలియాలోని ఈ అకాడమీకి వచ్చానన్న జగదీశ్‌.. ఇప్పుడు దానికే నేతృత్వం వహిస్తానని అస్సలు అనుకోలేదని సంతోషం వ్యక్తం చేశారు. తన బాధ్యతలను సక్రమంగా నిర్వర్తించడానికి కృషి చేస్తానని జగదీశ్‌ స్పష్టం చేశారు. 



ఆస్ట్రేలియన్‌ అకాడమీ ఆఫ్‌ సైన్స్‌ ఆదేశంలో ప్రముఖ సైన్స్‌ అకాడమీ సైన్స్‌లో ఒకటిగా ఉంది. ఈ సంస్థ ఆస్ట్రేలియా పార్లమెంట్‌కు శాస్త్రీయ సలహాలు ఇస్తూ ఉంటుంది. ఇంతటి ప్రముఖమైన సైన్స్‌ సంస్థకు జగదీశే సరైన వ్యక్తి అని ఏఎన్‌యూ వీసీ, నోబెల్‌ గ్రహీత ప్రొఫెసర్‌ బ్రెయిన్‌ స్కిమిట్‌ ప్రశంసించారు. ఆయన చేతుల్లో ఆస్ట్రేలియన్‌ అకాడమీ ఆఫ్‌ సైన్స్‌ సురక్షితంగా ఉంటుందని ధీమా వ్యక్తం చేశారు. జగదీశ్‌ చెన్నుపాటి ప్రస్తుతం ఆస్ట్రేలియన్‌ నేషనల్‌ ఫాబ్రికేషన్‌ ఫెసిలిటీకి డైరెక్టర్‌గా సేవలు అందిస్తున్నారు. ఆస్ట్రేలియన్‌ రీసెర్చ్‌ కౌన్సిల్‌ నుంచి ఫెడరేషన్‌ ఫెలోషిప్‌, లెరేట్‌ ఫెలిషిప్‌ సైతం లభించాయి. 



ఇంతటి గుర్తింపు తెచ్చుకున్న చెన్నుపాటి జగదీశ్‌ది ఆంధ్రప్రదేశ్‌లోని కృష్ణా జిల్లా బల్లూరుపాలెం అనే మారుమూల గ్రామం. గుంటూరులోని నాగార్జున విశ్వవిద్యాలయంలో డిగ్రీ చదివిన జగదీశ్‌ 1977లో ఆంధ్రా వర్సిటీలో ఎంఎస్‌ పూర్తి చేశారు. 1988లో దిల్లీ వర్సిటీలో పీహెచ్‌డీ పూర్తిచేసి కొన్నాళ్లు కెనడాలో అధ్యాపకుడిగా పనిచేశారు. ఆతర్వాత 1990లో ఆస్ట్రేలియాకు వెళ్లి ఆస్ట్రో ఎలక్ట్రానిక్స్‌, నానో టెక్నాలజీ రంగంలో పరిశోధన సంస్థను స్థాపించారు. ఆస్ట్రేలియా జాతీయ దినోత్సవం సందర్భంగా 2016లో ఆ దేశ అత్యున్నత పౌరపురస్కారానికి జగదీశ్‌ను అక్కడి ప్రభుత్వం ఎంపిక చేసింది.  


 

 

NRI news: విదేశాల్లోని పిల్లలకు తెలుగు నేర్పించడం ఎలా?



ఇంటర్నెట్‌డెస్క్‌: ప్రవాసాంధ్రుల పిల్లలు తెలుగులో చక్కటి ప్రావీణ్యం సాధించేందుకు చాలా మంది కృషి చేస్తున్నారు. ఈ నేపథ్యంలో ‘వీధి అరుగు-నార్వే’ వేదిక ఆధ్వర్యంలో నవంబరు  20 సాయంత్రం ‘విదేశాల్లో ఉన్న పిల్లలకు తెలుగు నేర్పించడం ఎలా?’ అనే అంశంపై అంతర్జాల కార్యక్రమం నిర్వహించింది. ఈ కార్యక్రమానికి డా. గీతా మాధవి ముఖ్యఅతిథిగా విచ్చేసి ప్రసంగించారు. దాదాపు 15 దేశాల నుంచి పలువురు ఈ కార్యక్రమంలో పాల్గొన్నారు. ఈ కార్యక్రమానికి నార్వే నుంచి ప్రముఖ వ్యాఖ్యాత గాయత్రి గోవిందరాజు అనుసంధానకర్తగా వ్యవహరించారు. మొదటగా జర్మనీ నుంచి ఆరేటి మోహన్ స్వాగతవచనాలతో కార్యక్రమాన్ని ప్రారంభించారు. డా. గీతా మాధవి ప్రసంగం ఆకట్టుకుంది. ఆమె ఎన్నో విషయాలను సరళంగా వివరించారు. తెలుగు అక్షరాలు మహేశ్వరుని ఢమరుకం నుంచి ఎలా పుట్టాయో, పాణిని అష్టాధ్యాయి నుంచి ఉదాహరించి, ఉత్పత్తి స్థానము ఆధారంగా అక్షరాలను ఎలా వర్గీకరించారో తెలియజెప్పారు. పిల్లలకు ఆసక్తి కలిగేలా, వృత్తాల ఆధారంగా అక్షరాలను ఎలా రాయవచ్చో అని చిట్కాలు చెప్పారు. పాటల రూపంలో కూడా ఆడుతూ పాడుతూ పిల్లలకు తెలుగు ఎలా నేర్పించవచ్చో వివరించారు.



డా. గీతా మాధవి మాట్లాడుతూ “తెలుగును ఇటాలియన్ ఆఫ్ ది ఈస్ట్ అంటారు కదా. అలా కాకుండా, ఇటాలియన్ భాషనే తెలుగు ఆఫ్ ద వెస్ట్ అనే స్థాయికి మన భాష ఎదగాలి’’ అని అన్నారు. మా “వీధి అరుగు” వేదిక ద్వారా తెలుగు నేర్పించడం కోసం భవిష్యత్ కార్యాచరణకు ఒక యాప్‌ని అభివృద్ధి చేయాలనుకుంటున్నట్లు నిర్వాహకులు తరిగోపుల వెంకటపతి తెలిపారు. ఈ కార్యక్రమంలో దీర్ఘాశి విజయ్ భాస్కర్, విక్రమ్ సుఖవాసి, డా. గుంటుపల్లి శ్రీనివాస్, మల్లేశ్వరరావు, నిరంజన్ స్వీడన్ తెలుగు కమ్యూనిటీ, కామేశ్వర శర్మ, రామకృష్ణ ఉయ్యూరు, లక్ష్మణ్, అన్నపూర్ణ మహీంద్ర, తొట్టెంపూడి గణేష్, తర్రా అప్పలనాయుడు, వెంకట్, కామేశ్వర శర్మ, బాలాజీ యాదవ్, రవితేజ గుబ్బ తదితరులు పాల్గొన్నారు.

డార్ట్‌ఫోర్డ్‌ నగరంలో ఉత్సాహంగా హోలీ వేడుకలు



డార్ట్‌ఫోర్డ్‌: యూకేలోని డార్ట్‌ఫోర్డ్‌ నగరంలో హోలీ సంబరాలు ఉత్సాహభరిత వాతావరణంలో జరిగాయి. భారత్‌లో ఎంతో ఘనంగా నిర్వహించుకొనే ఈ రంగుల పండగను ప్రవాసీయులు  బ్రిటన్‌లోనూ ఘనంగా జరుపుకొన్నారు. డార్ట్‌ఫోర్డ్‌ నగరంలో జరిగిన  వేడుకల్లో వెయ్యిందికి పైగా పాల్గొని రంగులు చల్లుకుంటూ సందడి చేశారు. డార్ట్‌ఫోర్డ్‌ బరో కౌన్సిల్‌ ఆధ్వర్యంలో స్థానిక కమ్యూనిటీ సభ్యుల సహకారంతో ఈ వేడుకల్ని ఘనంగా నిర్వహించారు. బ్రిటన్‌ పార్లమెంట్ సభ్యుడు గారెత్‌ జాన్సన్‌, మహేష్‌ చావ్లా (ఛాన్సరీ, ప్రోటోకాల్‌ అధిపతి, హైకమిషనర్‌ ఆఫ్‌ ఇండియా-లండన్‌), కౌన్సిలర్‌ పాల్‌ కట్లర్‌ (డార్ట్‌ఫోర్డ్‌ బరో కౌన్సిల్‌- మేయర్‌), జెరెమీ కౌట్‌ MBE (లీడర్‌, డార్ట్‌ఫోర్డ్‌ బరో  కౌన్సిల్‌),  క్రిస్‌ షిప్పం (కౌన్సిలర్‌-డిప్యూటీ లీడర్‌ డార్ట్‌ఫోర్డ్‌ బరో కౌన్సిల్‌), లెఫ్టినెంట్‌ గుర్విందర్‌ సంధర్‌ MBE, కౌన్సిలర్‌ అవతార్‌ సంధు MBE, కౌన్సిలర్‌ రిచర్డ్‌ వెల్స్‌ (డార్ట్‌ఫోర్డ్‌ బరో కౌన్సిల్‌), కౌన్సిలర్‌ థామస్‌ ఆలివర్‌ తదితర ప్రముఖుల సమక్షంలో జరిగిన ఈ రంగుల పండుగ అంబరాన్ని తాకింది.



ప్రముఖులంతా హోలీ పర్వదిన శుభాకాంక్షలు చెప్పుకొన్నారు. ఒకరిపై ఒకరు రంగులు చల్లుకుంటూ సందడి చేశారు. విశిష్ట అతిథుల సమక్షంలో జరిగిన ఈ ఈవెంట్‌ అందరికీ ఇది ఓ మరపురాని అనుభూతిని కలిగించింది. స్థానిక కమ్యూనిటీ వాలంటీర్లు, డార్ట్‌ఫోర్డ్‌బరో కౌన్సిల్‌ బృందం సంయుక్త ఆధ్వర్యంలో మార్చి 5న (హోలీకి మూడు రోజుల ముందుగానే) డార్ట్‌ఫోర్డ్‌ సెంట్రల్‌ పార్కులో నిర్వహించిన ఈ ఉచిత ఈవెంట్‌లో  పాల్గొన్నవారు డ్యాన్సులు, వివిధ కార్యక్రమాలతో ఎంతో ఉల్లాసంగా గడిపారని  వాలంటీర్‌ కృష్ణపవన్‌ చల్లా ఓ ప్రకటనలో తెలిపారు.







US Student Visa: కరోనా వేళ.. రికార్డు స్థాయిలో అమెరికా వీసాలు!

భారత్‌లో అమెరికా ఎంబసీ వెల్లడి



దిల్లీ: ప్రపంచ వ్యాప్తంగా కరోనా వైరస్‌ మహమ్మారి విజృంభణ కొనసాగుతున్న సమయంలోనూ అమెరికా వెళ్లే భారత విద్యార్థులకు రికార్డు స్థాయిలో వీసాలు మంజూరు చేసినట్లు అమెరికా అధికారులు వెల్లడించారు. ఈ ఏడాది (2021) ఇప్పటివరకే దాదాపు 55వేలకు పైగా విద్యార్థులకు వీసా మంజూరు చేశామని చెప్పారు. అంతేకాకుండా ప్రతిరోజు అనుమతి పొందుతున్న వీసాల్లో విద్యార్థులవే ఎక్కువగా ఉంటున్నాయని దిల్లీలోని అమెరికా ఎంబసీ వెల్లడించింది.

‘అమెరికాలో ఉన్నత చదువు అనేది భారత విద్యార్థులకు ఓ ప్రత్యేకమైన అనుభవం. ప్రపంచ దృక్పథాన్ని అలవరచుకోవడంతో పాటు అమూల్యమైన ఉద్యోగ అవకాశాలను అందిపుచ్చుకోవచ్చు. అంతేకాకుండా ఇరుదేశాల మధ్య సంబంధాలను ఇవి మరింత బలోపేతం చేస్తాయి’ అని దిల్లీలోని అమెరికా దౌత్యవేత్త అతుల్‌ కేశప్‌ వెల్లడించారు. కరోనా వైరస్‌ సెకండ్‌ వేవ్ విజృంభణ కారణంగా వీసా ఇంటర్వ్యూ ప్రక్రియ రెండు నెలలు వాయిదా పడిందన్నారు. మే నెలలో ప్రారంభం కావాల్సి ఉన్నప్పటికీ జులై నెలలో మొదలుపెట్టామని చెప్పారు. విద్యార్థులకు సెమిస్టర్‌ నష్టం కలుగకుండా ఉండేందుకు వీలైనంత వేగంగా వీసా మంజూరు ప్రక్రియను కొనసాగించామన్నారు. కరోనా వైరస్‌ మహమ్మారి విజృంభిస్తోన్న సమయంలోనూ భారతీయ విద్యార్థులకు మునుపెన్నడూ లేని విధంగా వీసాలు మంజూరు చేశామన్నారు. ఇందుకోసం అమెరికా విదేశాంగ విభాగ సిబ్బంది చేసిన కృషిని ఆయన ప్రశంసించారు. ఈ కృషి ఫలితంగానే రికార్డు స్థాయిలో భారత విద్యార్థులకు వీసాలను మంజూరు చేయగలిగామని అతుల్‌ కేశప్‌ పేర్కొన్నారు.

భారత యువత భవిష్యత్తు భద్రం

విద్య, ఉపాధి రంగాల్లో శరవేగంగా అభివృద్ధి
ఆ విషయంలో దేశానికి రెండో స్థానం
 ‘2020 ప్రపంచ యువజన అభివృద్ధి సూచీ’ వెల్లడి



లండన్‌: భారత్‌లో యువత కీలకమైన విద్య, ఉపాధి రంగాల్లో శరవేగంగా పురోగతి సాధిస్తున్నారు. తద్వారా దేశ బంగారు భవిష్యత్తుకు బాటలు వేస్తున్నారు. లండన్‌లోని కామన్‌వెల్త్‌ సచివాలయం మంగళవారం విడుదల చేసిన ‘2020 ప్రపంచ యువజన అభివృద్ధి సూచీ’తో ఈ విషయం ప్రస్ఫుటమైంది. దీని ప్రకారం 2010-2018 మధ్య యువజన అభివృద్ధి అత్యంత వేగంగా జరిగిన ఐదు దేశాల్లో భారత్‌ రెండో స్థానంలో నిలిచింది. తొలి స్థానంలో అఫ్గానిస్థాన్, మూడు, నాలుగు, ఐదు స్థానాల్లో రష్యా, ఇథియోపియా, బుర్కినా ఫసో నిలిచాయి. ఈ దేశాలు యువజన అభివృద్ధిలో సగటున 15.74 శాతం పురోగతి సాధించాయి. కానీ మొత్తం మీద చూస్తే భారత్‌ బాగా వెనుకబడి ఉంది. 181 దేశాల్లో యువత స్థితిగతులను అధ్యయనం చేసి రూపొందించిన ఈ జాబితాలో భారత్‌ 122వ స్థానంలో నిలిచింది. మూడేళ్లకోసారి విడుదల చేసే ఈ జాబితాలో ఈసారి సింగపూర్‌ ప్రథమ స్థానాన్ని దక్కించుకుంది. ఆ తర్వాతి స్థానాల్లో స్లొవేనియా, నార్వే, మాల్టా, డెన్మార్క్‌ ఉన్నాయి. వెనుకబడ్డ దేశాలైన చాద్, సెంట్రల్‌ ఆఫ్రికన్‌ రిపబ్లిక్, దక్షిణ సూడాన్, అఫ్గానిస్థాన్, నైగర్‌ చివరి ఐదు స్థానాల్లో నిలిచాయి. విద్య, ఉపాధితో పాటు ఆరోగ్యం, సమానత్వం, సమ్మిళితం, శాంతి, భద్రత, రాజకీయ, పౌర వ్యవహారాల్లో 15 నుంచి 29 ఏళ్ల మధ్య వయసున్న యువత భాగస్వామ్యానికి సంబంధించి 27 అంశాలను పరిగణనలోకి తీసుకుని దేశాలకు ర్యాంకులను కేటాయిస్తారు. ఈ సూచీ ప్రకారం..

♦ 2010-2018 మధ్య ప్రపంచవ్యాప్తంగా యువత స్థితిగతులు 3.1 శాతం మేర మెరుగయ్యాయి.
♦ 2010 నుంచి శాంతి స్థాపన, విద్య, ఉపాధి, సమ్మిళితం, ఆరోగ్య రంగాల్లో యువత భాగస్వామ్యం పెరిగింది.
♦ యువత మరణాల రేటు 1.6 శాతం తగ్గింది. హెచ్‌ఐవీ వ్యాప్తి, స్వీయ హాని, ఆల్కహాల్, టొబాకో వినియోగంలో 2 శాతం తగ్గుదల నమోదైంది. తద్వారా యువత ఆరోగ్యంలో 4.39 శాతం అభివృద్ధి సాధ్యమైంది.
♦ స్త్రీ, పురుష వివక్ష తగ్గినా, అక్షరాస్యత పెరిగినా, మహిళల భద్రత మెరుగుపడలేదు. 

NRI: ఆస్టిన్‌ తెలుగు కల్చరల్ అసోసియేషన్ నూతన కార్యవర్గం ఏర్పాటు



ఆస్టిన్: అమెరికాలోని ఆస్టిన్ నగరంలో తెలుగు కల్చరల్ అసోసియేషన్ (టీసీఏ) నూతన కార్యవర్గం ఏర్పాటైంది. బ్రశీ క్రీక్ కమ్యూనిటీ సెంటర్‌లో జరిగిన కార్యక్రమంలో నూతన కార్యవర్గాన్ని ఎన్నుకున్నారు. అధ్యక్షుడిగా అర్జున్ అనంతుల, ప్రెసిడెంట్ ఎలెక్ట్‌గా పరమేష్ రెడ్డి నంగీ, కార్యదర్శిగా శివ దుర్భాకుల, కోశాధికారిగా మధుకర్ రెడ్డి గంగాడి నియమితులయ్యారు. సంయుక్త కార్యదర్శులుగా  శైలజ కోమటి (కల్చరల్), జగన్ మల్కారెడ్డి (ఫైనాన్స్ & స్పాన్సర్షిప్), భరత్ పిస్సాయ్ (మెంబర్షిప్), గోపాల కృష్ణ అయితాబత్తుల (ఫుడ్ & లాజిస్టిక్స్),  చిన్నప్ప కుందూరు (స్పోర్ట్స్), బోర్డు అఫ్ డైరెక్టర్‌గా శ్రీనివాస్ బత్తుల నియమితులయ్యారు. బోర్డు అఫ్ డైరెక్టర్‌లుగా కొనసాగుతున్న రామ్ హనుమంతు, మురళీధర్ వేలూరికి నూతన సభ్యులు ధన్యవాదాలు తెలిపారు.

Turkey Earthquake: ఆ రాత్రంతా బిక్కుబిక్కుమంటూ గడిపాం: తుర్కియేలోని సిక్కోలు వాసులు



ఇంటర్నెట్‌డెస్క్‌: గాఢ నిద్రలో ఊహించని విపత్తు.. కళ్లు తెరిచేలోగా అల్లకల్లోలం.. కళ్లముందే పేకమేడలా కూలిన భవనాలు.. శిథిలాల కింద ఛిద్రమైన వేల జీవితాలు.. ప్రకృతి ప్రకోపానికి అతలాకుతలమైన తుర్కియే (Turkey)లో ఇప్పుడు ఎటు చూసినా కన్పిస్తున్న హృదయ విదారక దృశ్యాలివి..! భూకంపం (earthquake) సృష్టించిన విలయానికి ఎన్నో కుటుంబాలు చెల్లాచెదురయ్యాయి. సర్వం కోల్పోయి వారంతా బిక్కుబిక్కుమంటూ గడుపుతున్నారు. మరోవైపు ఉపాధి నిమిత్తం భారత్‌ నుంచి ఎంతోమంది తుర్కియేకు వెళ్లగా.. ఇప్పుడు వారి పరిస్థితి ఎలా ఉందోనని స్వదేశంలో ఉన్న కుటుంబీకులు భయపడుతున్నారు. వారిలో తెలుగు రాష్ట్రాలకు చెందిన వారు కూడా ఉన్నారు. అయితే ఈ విపత్తు నుంచి వారు సురక్షితంగా బయటపడ్డారని తెలుసుకుని వారంతా ఊపిరి పీల్చుకున్నారు. 

తుర్కియేలోని అదానా నగరానికి సమీపంలో ఏపీలోని శ్రీకాకుళం జిల్లాకు చెందిన యువకులు వివిధ నిర్మాణ, ఇతర రంగాల్లో ఉపాధి పొందుతున్నారు. భారీ భూకంపం సంభవించడంతో వారు తీవ్ర భయాందోళనకు గురయ్యారు. తుర్కియేలో ఉన్న కవిటి, సోంపేట, కంచిలి ప్రాంత యువకులతో ‘ఈనాడు.నెట్‌’ మాట్లాడింది. ప్రకంపనలు వచ్చిన సమయంలో వారి పరిస్థితేంటి?అనేది తెలుసుకునే ప్రయత్నం చేసింది. కంటైనర్లలో ఏర్పాటు చేసిన బసలో తామంతా ఉండటంతో ఎలాంటి ప్రమాదం జరగలేదని వారు తెలిపారు. కానీ ఆ రాత్రంగా బిక్కుబిక్కుమంటూ గడిపామని తెలిపారు.

‘‘మేం తుర్కియేలోని అదానా నగరానికి సమీపంలో ఉన్నాం. మా ప్రాంతం సిరియా సరిహద్దుకు సుమారు 300 కి.మీ దూరంలో ఉంటుంది. ఓ నిర్మాణ సంస్థలో పనిచేస్తున్నాం. సోమవారం వేకువజామున 4.15 గంటల సమయంలో భూ ప్రకంపనలు వచ్చాయి. మేం కంటైనర్లలో నిద్రపోతున్నాం. భూకంపం వచ్చిన సమయంలో మా బెడ్స్‌ అన్నీ కదిలాయి. దీంతో మేం నిద్ర లేచి గట్టిగా కేకలు పెట్టాం. వెంటనే మిగతా అందర్నీ నిద్రలేపి కంటైనర్‌ నుంచి బయటకు పరుగులు తీశాం. ఏం జరిగిందనేది తొలుత మాకూ అర్థం కాలేదు. ఆ తర్వాత అది భూకంపం అని తెలిసింది. ఆ తర్వాత పలుమార్లు మళ్లీ భూమి కంపించింది. ఆ రోజంతా చాలా ఆందోళన చెందాం. స్వదేశంలో మా కుటుంబీకులు మా క్షేమ సమాచారాలపై తీవ్ర ఆందోళనకు గురయ్యారు. వీడియో కాల్స్‌ చేసి క్షేమంగా ఉన్నామని చెప్పాకే వారు కాస్త కుదుటపడ్డారు. మేం పనిచేస్తున్న సంస్థ మాకు ఏ ఇబ్బందీ కలగకుండా చూసుకుంటోంది. సమయానికి భోజనం అందిస్తోంది. భూకంపం నేపథ్యంలో విధులకు రావొద్దని.. పరిస్థితులన్నీ చక్కబడ్డాకే మళ్లీ పిలుస్తామని తెలిపింది’’

- గురుదేవ్‌, కవిటి, శ్రీకాకుళం జిల్లా

కువైట్‌లో ఘనంగా చంద్రబాబు పుట్టినరోజు వేడుకలు



కువైట్‌: ఎన్నారై తెదేపా-కువైట్‌ శాఖ ఆధ్వర్యంలో ఇఫ్తార్‌ విందు, తెదేపా అధినేత చంద్రబాబు పుట్టిన రోజు వేడుకలు ఘనంగా జరిగాయి. ఈ సందర్భంగా కేకు కట్‌ చేసి నేతలు, కార్యకర్తలు శుభాకాంక్షలు చెప్పారు. ఈ కార్యక్రమంలో ఎన్నారై తెదేపా సెల్‌ సీనియర్‌ నేత వెంకట్‌ కోడూరి మాట్లాడుతూ.. భవిష్యత్తులో ఏపీ సీఎంగా బాధ్యతలు చేపట్టి రాష్ట్రాన్ని చంద్రబాబు అభివృద్ధి పథంలో నడిపించి భావితరాల భవిష్యత్తుకు బంగారు బాటలు వేస్తారని ఆశాభావం వ్యక్తం చేశారు. ఏపీలో సంపద సృష్టి జరిగి మళ్లీ ఆర్థిక వ్యవస్థ గాడిలో పడాలంటే చంద్రబాబు మళ్లీ సీఎం కావాలని ఆకాంక్షించారు. ఆయన్ను నవ్యాంధ్ర దార్శనికుడు, అమరావతి సృష్టికర్త అని కొనియాడారు.



ఎన్నారై తెదేపా సెల్‌ సీనియర్‌ నేత సురేష్‌ బాబు నాయుడు మాలెపాటి మాట్లాడుతూ.. ప్రస్తుత ప్రభుత్వంలో ప్రజలు అనేక రకాల ఇబ్బందులు ఎదుర్కొంటున్నారనీ.. ఆ ఇబ్బందులు తొలగి ప్రజలు సౌకర్యవంతమైన జీవనం కొనసాగించాలంటే రాష్ట్రానికి చంద్రబాబు అవసరం ఎంతైనా ఉందన్నారు. ప్రతి కార్యకర్త సైనికుడిలా పని చేసి చంద్రబాబు నాయుడుని రాష్ట్రానికి ముఖ్యమంత్రిగా చేసుకోకపోతే ఏపీ అంధకారమవుతుందన్నారు. ఇప్పటికే రాష్ట్రం దివాలా తీసి ప్రజలపై అనేక రకాల పన్ను భారాలు మోపుతున్నారని  ఉదయ్‌ ప్రకాశ్‌ అన్నారు. అప్పులు చేసి రాష్ట్రాన్ని పాలిస్తున్నారే తప్ప ఎక్కడా ఒక్క రూపాయి సంపద సృష్టి జరగడం లేదని ఆవేదన వ్యక్తంచేశారు. జగన్‌ పాలనకు చరమగీతం పాడాలంటే అంతా కలిసి పార్టీ కోసం శ్రమించి చంద్రబాబును తిరిగి సీఎం చేయలేకపోతే ఏపీ మరో శ్రీలంక అవుతుందని వ్యాఖ్యానించారు.



ఈ కార్యక్రమంలో ఎన్నారై తెదేపా గల్ఫ్ నేత గుదె శంకర్‌ చౌదరి, ఎన్నారై తెదేపా మైనార్టీ విభాగం అధ్యక్షుడు రహ్మతుల్లా సూచన మేరకు కార్యవర్గం, ఎన్టీఆర్‌ సేవా సమితి అధ్యక్షుడు చుండు బాలరెడ్డయ్య, ఎన్టీఆర్‌ పరిటాల ట్రస్టు అధ్యక్షుడు జి. నరసింహలులు, చంద్రన్న సేవా సమితి అధ్యక్షుడు షేక్ సుబహాన్ తెదేపా కువైట్ అధ్యక్షులు నాయనిపాటి విజయ్‌కుమార్‌ చౌదరి, సీనియర్‌ నాయకులు వెంకటేశ్‌ నాయుడు వేగి సహా భారీ సంఖ్యలో తెదేపా శ్రేణులు పాల్గొని ఈ కార్యక్రమాన్ని విజయవంతం చేశారు. ఈ కార్యక్రమాన్ని ఎన్నారై తెదేపా సెల్‌ కువైట్‌ కౌన్సిల్‌ సభ్యులు ఓలేటి రెడ్డయ్య చౌదరి, షేక్‌ మహ్మద్‌ అర్షద్‌ సమన్వయం చేయగా.. దీనికి పరోక్ష సహకారం అందించిన ఎన్నారై తెదేపా గల్ఫ్‌ అధ్యక్షుడు గుదె నాగార్జునకు నిర్వాహకులు ధన్యవాదాలు తెలిపారు.



స్థిరపడటానికే వేదిక.. నమోదుకు లేదు తీరిక

అమెరికాలో జననాల నమోదుకు ఎన్‌ఆర్‌ఐల నిరాసక్తత
అరబ్‌ దేశాల్లోని భారతీయుల ఆసక్తి
161 దేశాల్లో 46,475 మంది జననం..  7,428 మంది కన్నుమూత
‘2019’ వివరాలు వెల్లడించిన జనగణన శాఖ



ఈనాడు, హైదరాబాద్‌: భారతీయుల్లో ఎక్కువ మంది అమెరికా వెళ్లి ఉద్యోగం చేయాలని ఉవ్విళ్లూరుతుంటారు. భవిష్యత్తులోనూ అక్కడే స్థిరపడాలని కలలు కంటుంటారు. ఎట్టకేలకు ఆ కల ఫలించి, ‘ఆశ’యం నెరవేరినా.. అక్కడి భారత రాయబార కార్యాలయాల్లో జననాల సమాచారాన్ని నమోదు చేయించడానికి మాత్రం అమెరికాలోని ప్రవాస భారతీయులు(ఎన్‌ఆర్‌ఐ) ఆసక్తి చూపడం లేదు. అరబ్‌ దేశాల్లోని భారతీయ కుటుంబాలు మాత్రం ఈ సమాచారాన్ని ఎక్కువగానే నమోదు చేయిస్తున్నాయి. జనగణన శాఖ.. విదేశాల్లో 2019 సంవత్సరంలో జనన, మరణాలకు సంబంధించి తాజాగా వెల్లడించిన వివరాలు ఇవే అంశాలను స్పష్టం చేస్తున్నాయి. ప్రపంచంలోని 161 దేశాల్లో నివసిస్తున్న భారతీయ కుటుంబాల్లో 2019, జనవరి 1 నుంచి డిసెంబరు 31వ తేదీ వరకు సంభవించిన జనన, మరణాల వివరాలను జనగణన శాఖ వెల్లడించింది. ఈ గణాంకాల ప్రకారం.. 161 దేశాల్లో 46,475 జననాలు నమోదయ్యాయి. అందులో అత్యధికంగా యునైటెడ్‌ అరబ్‌ ఎమిరేట్స్‌(యూఏఈ)లోని భారత రాయబార కార్యాలయంలో అక్కడ నివసించే భారతీయ కుటుంబాలు నమోదు చేయించాయి. ఆ దేశంలో 10,534 శిశువుల జననాలు నమోదయ్యాయి. అత్యల్పంగా సెర్బియా, రొమేనియా, రీయూనియన్‌ ఐలాండ్, మయన్మార్, మాలీ, గ్వాటిమాలా, కెనడా, అల్జీరియా, స్లోవేనియా దేశాల్లో కేవలం ఒక్కో జననం మాత్రమే నమోదైంది. వాస్తవానికి అరబ్‌ దేశాలతో పోల్చితే.. అమెరికాలో నివసిస్తున్న భారతీయ కుటుంబాలే ఎక్కువ. అయినా.. అక్కడ(అమెరికాలో) జననాల నమోదు చాలా స్వల్పంగా ఉంటుండటం చర్చనీయాంశమవుతోంది. 2019లో అమెరికాలో కేవలం 21 జననాలు, 411 మరణాలు నమోదయ్యాయి. ఆ దేశంలోని చికాగో రాష్ట్రంలో భారతీయులు ఎక్కువగా నివసిస్తారు. ఆ రాష్ట్రంలో ఒక్క జననం కూడా భారతీయ రాయబార కార్యాలయంలో నమోదవకపోవడం గమనార్హం. మరణాల వివరాల విషయంలో ఎంతోకొంత మార్పు కనిపిస్తుంది. 70 మంది భారతీయులు (2019లో) మరణించినట్లు నమోదు చేశారు. ఆ దేశంలో అత్యధికంగా న్యూయార్క్‌లో 174, శాన్‌ఫ్రాన్సిస్కోలో 132 మంది కన్నుమూసినట్లు గణాంకాలు తెలియజేస్తున్నాయి.

అమెరికా పౌరసత్వం కోరుకుంటున్నందుకే..!

విదేశాల్లో నివసిస్తున్నప్పటికీ భారత పౌరసత్వం కోరుకునేవారు అక్కడి భారత రాయబార కార్యాలయాల్లో జనన, మరణాలను నమోదు చేయిస్తూ ధ్రువీకరణ పత్రం తీసుకుంటున్నారు. అమెరికాలో ఉన్న వారు.. అక్కడి పౌరసత్వాన్ని కోరుకుంటున్నందున భారత రాయబార కార్యాలయంలో జననాల వివరాలను పెద్దగా నమోదు చేయించడం లేదు. 2019లో 161 దేశాల్లో మొత్తం 7,428 మంది భారతీయులు వివిధ కారణాలతో కన్నుమూశారు. అందులో అత్యధికంగా సౌదీ అరేబియాలో 2,353, యూఏఈలో 1,410, కువైట్‌లో 707, బహ్‌రెయిన్‌లో 211 నమోదయ్యాయి. ఆస్ట్రేలియా, బహ్రెయిన్, బెల్జియం, జర్మనీ, ఫ్రాన్స్, ఇటలీ, కువైట్, మలసియా, ఒమన్, ఖతార్, సౌదీ అరేబియా, సింగపూర్‌ తదితర దేశాల్లో 200 నుంచి 4 వేల దాకా జననాలు నమోదయ్యాయి.

బాలుర జననాలే ఎక్కువ..

ఇక్కడి మాదిరిగానే విదేశాల్లోనూ భారతీయుల కుటుంబాల్లో బాలికలకన్నా బాలుర జననాలు ఎక్కువగా ఉంటున్నాయి. మహిళలతో పోల్చితే.. పురుషుల మరణాల నమోదు ఎక్కువగా ఉంటోంది. చాలా దేశాల్లో మరణించింది పురుషులా.. మహిళలా అన్న సమాచారం ఇవ్వడం లేదు. విదేశాల్లో భారతీయ యువతులు తక్కువగా ఉన్నారని, అందుకే అక్కడ పనిచేసే భారతీయ యువకులు పెళ్లి చేసుకోవడానికి మనదేశానికి వస్తున్నారని ఓ అధికారి వివరించారు. విదేశాల్లోని భారతీయ కుటుంబాల్లో బాలికల జననాలు తక్కువగా ఉండటం, చదువుకోవడానికి ఇక్కడి నుంచి ఆ దేశాలకు వెళ్లేవారిలో యువకులే ఎక్కువగా ఉండటంతో అక్కడ భారతీయ మహిళల సంఖ్య తక్కువగా ఉన్నట్లు అంచనా.

బర్మింగ్‌హామ్‌లో భద్రాచలం.. ఘనంగా శ్రీసీతారాముల కల్యాణోత్సవం



ఇంటర్నెట్‌డెస్క్‌: యూకేలోని బర్మింగ్‌హామ్‌లో శ్రీ సీతారాముల కల్యాణోత్సవం ఘనంగా నిర్వహించారు. శ్రీరామ నవమిని పురస్కరించుకుని ఏప్రిల్‌ 10న నిర్వహించిన ఈ కార్యక్రమానికి 3వేలకు పైగా భక్తులు హాజరయ్యారు. వేదపండితులు వేలమూరి వెంకటరమణ, ముకురాల సిద్ధార్థశర్మ వేదోక్తపూర్వకంగా కల్యాణోత్సవం జరిపారు. కార్యక్రమంలో భాగంగా బాచంపల్లి సంతోష్‌కుమార్‌ శాస్త్రి వ్యాఖ్యానం అందించారు. కల్యాణోత్సవం అనంతరం భక్తులకు ప్రసాదంతో పాటు ప్రతి కుటుంబానికి తిరుమల శ్రీవారి లడ్డూ, రామపరివార్‌ కాయిన్‌, రామకోటి పుస్తకాలను నిర్వాహకులు అందజేశారు.





హ్యూస్టన్‌లో ఘనంగా సినారె జయంతి వేడుకలు



హ్యూస్టన్ /టెక్సాస్ : జ్ఞానపీఠ్‌ పురస్కార గ్రహీత, ప్రముఖ కవి, పద్మభూషణ్‌ డాక్టర్‌ సి.నారాయణ రెడ్డి 90వ జయంతి వేడుకలు హ్యూస్టన్‌లో ఘనంగా జరిగాయి. తెలంగాణ రాష్ట్ర సాంస్కృతిక శాఖ అభినందనలతో వంశీ ఇంటర్నేషనల్ ఇండియా, తెలుగు కళాసమితి ఓమన్‌, వేగేశ్న ఫౌండేషన్, సంతోషం ఫిల్మ్ న్యూస్, శారదా ఆకునూరి- అమెరికా సంయుక్త ఆధ్వర్యంలో అంతర్జాలం వేదికగా ఈ వేడుకలు నిర్వహించారు. ఈ సందర్భంగా వంశీ సంస్థ వ్యవస్థాపకులు కళాబ్రహ్మ, శిరోమణి డా వంశీ రామరాజు అందరికీ స్వాగతం పలుకుతూ.. గత 40 ఏళ్ల నుంచి సినారె జన్మదినాన్ని, జయంతి కార్యక్రమాలను నిర్వహిస్తున్నట్టు తెలిపారు. సినారె రాజ్యసభ సభ్యులుగా ఉన్న సమయంలో తన ఎంపీ ల్యాడ్స్‌ నిధుల నుంచి రూ.42లక్షలు కేటాయించి వేగేశ్న ఫౌండేషన్‌లోని దివ్యాంగుల కోసం ఒక భవనం నిర్మించేందుకు సహకరించారని గుర్తుచేసుకున్నారు. అమెరికా గానకోకిల శారద ఆకునూరి సమన్వయకర్తగా వ్యవహరించి  తన మాటలు, పాటలతో అద్భుతంగా నిర్వహించిన ఈ కార్యక్రమంలో సినారె కుటుంబ సభ్యులు జ్యోతిప్రజ్వలనం చేశారు.



ప్రముఖ దర్శకులు, పద్మశ్రీ పురస్కార గ్రహీత, కళాతపస్వి  కె. విశ్వనాథ్‌ వీడియో ద్వారా సినారెతో తనకున్న అనుబంధాన్ని పంచుకున్నారు. నారాయణ రెడ్డి మొదటి పాటకు నటించిన ప్రజానటి, కళాభారతి, మాజీ ఎంపీ డా. జమునా రమణారావు, సినీ నటులు, నిర్మాత, మాజీ పార్లమెంట్ సభ్యులు మాగంటి మురళీ మోహన్, సినీ నిర్మాత, దర్శకులు తమ్మారెడ్డి భరద్వాజ, ప్రముఖ కవి, సినీ గేయ రచయిత సుద్దాల అశోక్‌ తేజ, సంగీత దర్శకులు సాలూరు వాసూరావు, సినీగేయ రచయిత భువనచంద్ర, సంగీత దర్శకులు మాధవపెద్ధి సురేష్, తానా అధ్యక్షులు లావు అంజయ్య చౌదరి, గీతా గాన గంధర్వ ఎల్వీ గంగాధర శాస్త్రి, అపర ఘంటసాల తాతా బాలకామేశ్వర రావు, అమెరికా నుంచి డా శ్రీనివాస రెడ్డి ఆళ్ళ, లండన్ నుంచి డా నగేష్ చెన్నుపాటి, సంతోషం ఫిల్మ్ న్యూస్ వ్యవస్థాపకులు శ్రీ సురేష్ కొండేటి, తెలుగు కళాసమితి ఓమన్, అనిల్ కుమార్ కడించెర్ల, హరి వేణుగోపాల్ ఓమన్, సౌదీ తెలుగు అసోసియేషన్ అధ్యక్షులు దీపికా రవి, వంశీ అధ్యక్షులు డా తెన్నేటి సుధాదేవి, మేనేజింగ్ ట్రస్టీ వంశీ, ఛైర్‌పర్సన్‌ -వేగేశ్న సుంకరపల్లి శైలజ తదితరులు ఈ కార్యక్రమంలో పాల్గొని సినారెకు ఘన నివాళులర్పించారు.









NTR Jayanthi: కెన్యాలో ఘనంగా ఎన్టీఆర్‌ శత జయంతి వేడుకలు



నైరోబీ: తెదేపా వ్యవస్థాపకుడు, దివంగత మాజీ సీఎం ఎన్టీఆర్‌ శత జయంతి వేడుకలను కెన్యాలో ఘనంగా నిర్వహించారు. ఎన్టీఆర్‌ అభిమానులు, తెదేపా విభాగం ఆధ్వర్యంలో కేక్‌ కట్‌ చేశారు. ఈ సందర్భంగా తెలుగు ప్రజలకు ఆయన చేసిన సేవలను గుర్తు చేసుకున్నారు. తెలుగువారి ఆత్మగౌరవ సారథి ఎన్టీఆర్‌ అని కొనియాడారు. ఎన్టీఆర్‌ జయంతి వేడుకలను నిన్న తెలుగు రాష్ట్రాల్లో ఆయన అభిమానులు, తెదేపా శ్రేణులు ఉత్సాహంగా నిర్వహించిన విషయం తెలిసిందే.

Aman Dhaliwal: భారతీయ నటుడిపై అమెరికాలో కత్తితో దాడి !



కాలిఫోర్నియా: ప్రముఖ పంజాబీ నటుడు (Punjabi actor) అమన్ ధలివాల్‌పై (Aman Dhaliwal) అమెరికా (USA)లో గుర్తు తెలియని వ్యక్తి దాడికి పాల్పడ్డాడు. కత్తితో శరీరంపై పలుచోట్ల గాయపరిచాడు. కాలిఫోర్నియాలోని ప్లానెట్‌ ఫిట్‌నెస్‌ జిమ్‌లో ఇవాళ ఉదయం ఈ ఘటన చోటు చేసుకుంది. కసరత్తు చేసేందుకు వెళ్లిన ధలివాల్‌పై నిందితుడు దాడికి దిగడంతో అక్కడున్న వారంతా ఒక్కసారిగా బిత్తరపోయారు. అనంతరం తీవ్రగాయాలపాలైన అతడిని జిమ్‌ సిబ్బంది దగ్గర్లోని ఆస్పత్రికి తరలించారు.ఈ దృశ్యాలన్నీ అక్కడ ఏర్పాటు చేసిన సీసీ కెమెరాల్లో నిక్షిప్తమయ్యాయి. అయితే, నిందితుడు కత్తితో ఎందుకు దాడి చేశాడన్న విషయంపై స్పష్టత లేదు. శరీరమంతా కట్లుతో ఉన్న ధలివాల్‌ చిత్రంతోపాటు దాడికి పాల్పడిన సమయంలో వీడియో ప్రస్తుతం సామాజిక మాధ్యమాల్లో వైరల్‌గా మారింది.

సమాచారం అందుకున్న పోలీసులు వెంటనే సంఘటన స్థలానికి చేరుకున్నారు. జిమ్‌ నిర్వాహకులను ప్రశ్నించారు. ధలివాల్‌కు తీవ్రంగా గాయాలైనట్లు వెల్లడించారు. అయితే, ప్రస్తుతం ఆయన ఆరోగ్య పరిస్థితి ఎలా ఉందన్నదానిపై ఇటు కుటుంబ సభ్యులుగానీ, అక్కడి వైద్యులుగానీ స్పష్టమైన ప్రకటన విడుదల చేయలేదు. అమన్‌ ధలివాల్‌ పంజాబ్‌లోని మాన్సాలో జన్మించారు. పంజాబీ, హిందీ, తెలుగు చిత్రాల్లోనూ నటించారు. హృతిక్‌ రోషన్‌, ఐశ్వర్య రాయ్‌ ప్రధాన పాత్రల్లో తెరకెక్కిన జోదా అక్బర్‌ సినిమాలో రాజ్‌కుమార్‌ రతన్‌ సింగ్‌ పాత్ర పోషించారు. ఖలేజా, విస్రా, ఇక్‌ కుడి పంజాబ్‌ డి, జాట్‌ బాయ్స్‌ పూత్‌ జట్టన్‌ డి, అనంత్‌ ది ఎండ్‌ తదితర చిత్రాల్లో నటించారు.

యూకే, యూరప్‌లో ఘనంగా తెదేపా 40వ ఆవిర్భావ వేడుకలు



డబ్లిన్‌లో తెదేపా ఆవిర్భావ వేడుకలు

ఇంటర్నెట్‌డెస్క్‌: తెలుగుదేశం పార్టీ 40వ ఆవిర్భావ వేడుకలను యూకే, యూరప్‌ వ్యాప్తంగా పార్టీ కార్యకర్తలు, అభిమానులు ఘనంగా నిర్వహించుకున్నారు. తమ కుటుంబ సభ్యులతో కలిసి కేకులు కోసి సంబరాలు జరుపుకున్నారు. ఎల్లలు దాటినా మూలాలు మర్చిపోము అని నిరూపిస్తూ.. 40 ఏళ్లే కాదు వందేళ్లు అయినా పార్టీపై ఇలానే అభిమానం చూపిస్తామని పేర్కొన్నారు. తమ ఆరాధ్య దైవం, అభిమాన నటుడు ఎన్టీఆర్‌ స్థాపించిన తెదేపా 40 ఏళ్లు పూర్తిచేసుకున్న సందర్భంగా ఎన్‌ఆర్‌ఐ తెదేపా యూరోప్‌ నాయకులు డా.కిషోర్ బాబు, నవీన్ సామ్రాట్ జలగడుగు, అమర్‌నాథ్‌ పొట్లూరి, శ్యామ్ సుందర్ రావు ఊట్ల, శ్రీనివాస్ గోగినేని తదితరులు పార్టీ కుటుంబ సభ్యులతో కలిసి అంగరంగ వైభవంగా వేడుకలను జరిపారు. జై తెలుగుదేశం, జోహార్ అన్న ఎన్టీఆర్, జై చంద్రబాబు అంటూ వేదికలు మారుమోగేలా చేశారు. తెదేపాను గెలిపించేందుకు ఎంత కష్టమైన పడతామని ప్రతిజ్ఞ చేశారు. 2024లో చంద్రబాబును మళ్లీ ముఖ్యమంత్రిని చేసేందుకు తమ శక్తి కొద్దీ కష్టపడతామని పేర్కొన్నారు. 



లండన్‌- సుట్టన్‌లో..

ఇక యూకే, యూరప్‌లో పార్టీ 40వ వసంతోత్సవం వేడుకలను ఆయా దేశాల ఎన్నారై తెదేపా కౌన్సిల్‌ సభ్యులు ఘనంగా జరిపారు. డెన్మార్క్‌లో అమర్నాథ్, బ్రస్సెల్స్‌లో కొండయ్య, శివకృష్ణ, స్వీడన్‌లో ప్రవీణ్, నార్వేలో వేంకటపతి, నెధర్లాండ్స్‌లో వివేక్, ఇటలీలో సతీష్ కుమార్, వీరు, మాల్టాలో అనిల్ గుడిపూడి, దినేష్ పాకలపాటి, సుమంత్‌, వీరూ మేక, ఫిన్లాండ్‌లో రామకృష్ణ, పోర్చుగల్‌లో దశరథ్, ఇంగ్లాండ్‌లో నవీన్ సామ్రాట్, శ్యాంసుందర్ రావు, వెంకట రమణ, శ్రీనివాస్, డా.చంద్రశేఖర్, ఐర్లాండ్‌లో కృష్ణ ప్రసాద్, శివబాబు, భరత్, ప్రముఖ్, లాత్వియాలో మీరా కుమార్, పోలాండ్‌లో చందు తదితరులు తెదేపా ఆవిర్భావ వేడులకను నిర్వహించారు. ఈసందర్భంగా వేదికలను పసుపు పచ్చని తోరణాలతో అలంకరించి జెండాని ఆవిష్కరించారు. 2024లో తాము అభిమానిస్తున్న పార్టీని అధికారంలోకి తెచ్చే వరకు విశ్రమించమని పేర్కొన్నారు. ఎన్‌ఆర్ఐ తెదేపా యూరోప్‌ టీం సభ్యులు స్థానిక తెదేపా నాయకులతో కలిసి ఏపీ రాజధాని కోసం అహర్నిశలు కష్టపడిన రైతులకు అమరావతిలో సుమారు 700 మందికి పైగా భోజన కార్యక్రమాలు ఏర్పాటు చేశారు. నెల్లూరు, చిత్తూరు జిల్లాలోని నగరి, పూతలపట్టులలో అన్నదాన కార్యక్రమం చేశారు. పలు అనాథాశ్రమాల్లో ఒక్కరోజు అన్న వితరణ చేసి మాతృభూమి మీద, తమ అభిమాన పార్టీ మీద అభిమానాన్ని చాటుకున్నారు. 



గాల్వేలో..



కోర్క్‌లో..



పోలాండ్‌లో..



మాంచెస్టర్‌లో..



ఈస్ట్‌ లండన్‌లో..



బెల్జియంలో..



కార్డిఫ్‌లో..



బర్మింగ్‌హామ్‌లో..



బ్లాక్‌పూల్‌లో..



హై వైకోంబ్‌లో..



కోవెన్‌ట్రీలో..



ఇటలీలో..



 హై వైకోంబ్‌లో..



మాల్టాలో..



న్యూ క్యాస్టల్‌లో..

ఒహైయోలో ఘనంగా ‘ఆప్కో’ అట్లతద్ది వేడుకలు



ఒహైయో: అమెరికాలోని సెంట్రల్‌ ఒహైయోలో ఆంధ్రా పీపుల్‌ ఆఫ్‌ సెంట్రల్‌ ఒహైయో (ఆప్కో) ఆధ్వర్యంలో తెలుగు ప్రజలు అట్లతద్దిని వేడుకగా నిర్వహించారు. దాదాపు 60 మంది మహిళలు సంప్రదాయ పద్ధతిలో ఈ వేడుకలను ఉత్సాహంగా జరుపుకొన్నారు. తెల్లవారుజామున 3 గంటల నుంచి రాత్రి వరకు ఉపవాసం ఉండి శాస్త్రోక్తంగా గౌరీ పూజతో పాటు అన్ని పద్ధతులను నిష్ఠగా ఆచరించి వాయునాలు ఇచ్చిపుచ్చుకోవడంతో ఈ వ్రతాన్ని పూర్తి చేశారు. చంద్రోదయం తర్వాత 30కి పైగా ఆంధ్రా వంటకాలతో విందు భోజనాన్ని అంతా ఆస్వాదించారు. అనంతరం స్టార్‌ మహిళా వినోద కార్యక్రమంలో అందరూ ఉత్సాహంగా పాల్గొన్నారు. ఈ కార్యక్రమంలో ఐదుగురు మహిళలు విజేతలుగా నిలిచారు. 



అమెరికాలో ఈ విధంగా అట్లతద్ది వేడుకలు నిర్వహించడం ఇదే తొలిసారి కావడం విశేషం. గత రెండేళ్లుగా ఆప్కో వినూత్న కార్యక్రమాలతో అతి తక్కువ సమయంలో తెలుగు వారికి అత్యంత చేరువైన సాంస్కృతిక సేవా సంస్థ. ఈ కార్యక్రమం ఆ సంస్థ కార్యనిర్వాహక కమిటీ అధ్యక్షురాలు సుశీల ఉప్పుటూరి అధ్వరంలో విజయవంతంగా జరిగాయి. కమిటీ సభ్యులు వేణు పసుమర్తి, రవి నవులూరి, అపర్ణ సంగా, వాణి గద్దె, అనిత ఈడ్పుగంటి, ఉమ మునగాల, వీరేష్ ఊల్లిగడ్ల, రాజ బొమ్మన, వెంకట అరవీటి, నూకరాజు, లత సాదినేని, జయ యర్రంశెట్టి, మాధవి పుట్టితో పాటు పలువురు స్వచ్ఛంద సేవకులు అట్లతద్ది వేడుకలను ఘనంగా జరుపుకొన్నారు.





Afghanistan: అఫ్గాన్‌ పౌరుల కోసం భారత్‌ ‘ఎమర్జెన్సీ వీసాలు’



దిల్లీ: తాలిబన్ల ఆక్రమణతో అఫ్గానిస్థాన్‌లో కల్లోలం నెలకొన్న నేపథ్యంలో ఆ దేశ పౌరుల కోసం భారత్‌ కొత్త వీసా కేటగిరీని ఏర్పాటు చేసింది. అఫ్గాన్ల దరఖాస్తులను వేగంగా పరిశీలించేందుకు ఈ-ఎమర్జెన్సీ వీసాలను ప్రకటించింది. ‘‘అఫ్గాన్‌ ప్రస్తుత పరిస్థితుల దృష్ట్యా వీసా నిబంధనలపై కేంద్ర హోంశాఖ సమీక్ష చేపట్టి వీసా నిబంధనల్లో మార్పులు చేసింది. భారత్‌కు వచ్చేందుకు అఫ్గాన్లు చేసుకున్న వీసా దరఖాస్తుల ఫాస్ట్‌ట్రాక్ పరిశీలన కోసం e-Emergency X-Misc Visa పేరుతో ప్రత్యేక కేటగిరీ ఎలక్ట్రానిక్‌ వీసాలను ప్రవేశపెట్టింది’’ అని హోంశాఖ అధికార ప్రతినిధి ట్విటర్‌ వేదికగా వెల్లడించారు.

అఫ్గాన్‌లో ఉద్రిక్త పరిస్థితుల దృష్ట్యా కాబుల్‌లోని భారత రాయబార కార్యాలయాన్ని మూసివేసిన సంగతి తెలిసిందే. ఈ నేపథ్యంలోనే ఈ ఎమర్జెన్సీ ఎలక్ట్రానిక్‌ వీసాలను ప్రవేశపెట్టినట్లు తెలుస్తోంది. ఈ కొత్త కేటగిరీతో ఎలాంటి మతపరమైన ప్రాధాన్యత లేకుండా అఫ్గాన్‌లోని ప్రతి ఒక్కరు వీసాకు దరఖాస్తు చేసుకునేందుకు వీలు కల్పిస్తున్నట్లు సమాచారం. తొలుత ఆరు నెలల కాల పరిమితితో ఈ వీసాలు మంజూరు చేయనున్నారు. భద్రతా కారణాల దృష్ట్యా దరఖాస్తుదారుల వ్యక్తిగత వివరాలను నిశితంగా పరిశీలించాలని అధికారులు నిర్ణయించారు. ఇందుకు కావాల్సిన పత్రాలను త్వరలోనే పోర్టల్‌లో అప్‌లోడ్‌ చేయనున్నట్లు సమాచారం.

ఎంబసీ మూసివేయడంతో కాబుల్‌లో ఉన్న భారత రాయబార కార్యాలయ అధికారులు, సిబ్బందిని స్వదేశానికి తరలిస్తున్నారు. ఇక ఆ దేశంలో చిక్కుకుపోయిన భారత పౌరులను కూడా సురక్షిత ప్రాంతాలకు తరలించారు. వారిని కూడా వెనక్కి రప్పించేందుకు ముమ్మర ప్రయత్నాలు చేస్తున్నట్లు అధికారులు తెలిపారు.

NRI TDP: వచ్చే ఎన్నికల్లో ఎన్‌ఆర్‌ఐలు కీలకపాత్ర పోషించాలి: కోమటి జయరాం



ఇంటర్నెట్‌డెస్క్‌: ఎన్టీఆర్‌ అనే మూడు అక్షరాలు తెలుగుజాతికి అపూర్వ శక్తిని అందించాయని ఎన్‌ఆర్‌ఐ తెదేపా-యూఎస్‌ఏ కోఆర్డినేటర్‌ కోమటి జయరాం అన్నారు. తెలుగుజాతి కీర్తిని ప్రపంచ నలుమూలలా చాటిన వ్యక్తి ఎన్టీఆర్ అని కొనియాడారు. ఎన్‌ఆర్‌ఐ తెదేపా ఆధ్వర్యంలో అమెరికాలోని ఫ్లోరిడా రాష్ట్రం టాంపా నగరంలో ఎన్టీఆర్ శతజయంతి ఉత్సవాలు నిర్వహించారు. ఈ కార్యక్రమంలో కోమటి జయరాంతో పాటు తెదేపా రాష్ట్ర కార్యనిర్వాహక కార్యదర్శి, ఎన్టీఆర్‌ ట్రస్ట్‌ డైరెక్టర్‌ మన్నవ మోహనకృష్ణ, తానా మాజీ అధ్యక్షుడు వేమన సతీశ్‌, నాట్స్‌ మాజీ ఛైర్మన్‌ గుత్తికొండ శ్రీనివాస్‌, మిర్చియార్డ్‌ మాజీ ఛైర్మన్‌ మన్నవ సుబ్బారావు అతిథులుగా పాల్గొన్నారు.



ఈ సందర్భంగా కోమటి జయరాం మాట్లాడుతూ ఎన్టీఆర్‌ శతజయంతి ఉత్సవాలు సంవత్సరమంతా నిర్వహించాలని పార్టీ ఇచ్చిన ఆదేశాల ప్రకారం ముందుకెళ్తున్నామన్నారు. ప్రతి నెలా క్రమం తప్పకుండా ఉత్సవాలు నిర్వహిస్తున్న ఎన్‌ఆర్‌ఐ తెదేపా-యూఎస్‌ఏ సభ్యులను ఆయన అభినందించారు. తెదేపాను స్థాపించి బడుగు, బలహీన వర్గాలకు అందులోభాగస్వామ్యం కల్పించి అభ్యుదయవాదిగా ఎన్టీఆర్‌ నిలిచారని కొనియాడారు. తెదేపా ద్వారా ప్రజలకు ఎన్నో సేవలు అందించారని గుర్తుచేశారు. ఏపీలో రానున్న ఎన్నికల్లో ఎన్‌ఆర్‌ఐలు కీలకపాత్ర పోషించాలని.. తెదేపా విజయానికి కృషి చేయాలని కోరారు. 



మన్నవ మోహనకృష్ణ మాట్లాడుతూ ఎన్టీఆర్‌ అంతటి మహోన్నత వ్యక్తిని స్మరించుకోవడం తెలుగువారి అదృష్టమన్నారు. నటుడిగా, సంక్షేమ పథకాల ప్రదాతగా దేశం మొత్తానికి ఆయన ఆదర్శంగా నిలిచారని కొనియాడారు. ఎన్టీఆర్ ఆత్మగౌరవ నినాదంతో.. చంద్రబాబు తెలుగుజాతి అభివృద్ధి కోసం ఏవిధంగా కష్టపడ్డారో అందరికీ తెలుసన్నారు. ప్రస్తుతం రాష్ట్రంలో జరుగుతున్న స్వార్థపూరిత రాజకీయ కుట్రలతో వ్యవస్థలు ఏరకంగా గాడితప్పుతున్నాయో చూస్తున్నామని ఆవేదన వ్యక్తం చేశారు. అందరం అప్రమత్తమై రాష్ట్రాన్ని కాపాడుకోవాల్సిన అవసరం ఎంతైనా ఉందని మోహనకృష్ణ అన్నారు. అనంతరం ఎన్‌ఆర్‌ఐ తెదేపా టాంపా కార్యవర్గాన్ని ప్రకటించి సభ్యులతో ప్రమాణస్వీకారం చేయించారు.

సింగపూర్‌లో ఘనంగా ‘స్వరకల్పన సమారాధన’ వార్షికోత్సవం



సింగపూర్: ఎందరో గురువులు, కళాకారులు, సంగీత ఔత్సాహికులను ఏకతాటిపైకి తీసుకొచ్చేందుకు కృషి చేస్తున్న వేదిక ‘స్వరకల్పన సమారాధన’. తెలుగుపాట వైవిధ్యాన్ని నిలబెడుతూ కొత్త పాటలను వెలుగులోకి తీసుకురావటానికి ఈ వేదిక ఎంతగానో ఉపయోగపడుతోంది. ఈ క్రమంలో ‘స్వరకల్పన సమారాధన’ ఏర్పాటై ఏడాది పూర్తయిన సందర్భంగా ప్రథమ వార్షికోత్సవాన్ని నిర్వహించారు. విద్య సంగీతం అకాడమీ (సింగపూర్), ద్వారం లక్ష్మి అకాడమీ ఆఫ్ మ్యూజిక్ సర్వీసెస్ (తిరుపతి),  శ్రీ సాంస్కృతిక కళాసారథి సింగపూర్ సహకారంతో యూట్యూబ్‌ వేదికగా ఈ వేడుకలను ఘనంగా నిర్వహించారు. ఈ వేడుకల్లో భాగంగా నిర్వహించిన సాంస్కృతిక కార్యక్రమాలను సంగీత గురువులకు అంకితం చేస్తూ వారు రచించి స్వరపరిచిన సంగీతాన్ని ప్రసారం చేశామని నిర్వాహకులు తెలిపారు. అన్నమయ్య కీర్తనలు, వర్ణనలు, థిల్లానాలు, శాస్త్రీయ కృతులతో అంతర్జాలంలో తెలుగు వారందరినీ రెండున్నర గంటలపాటు ఈ కార్యక్రమం అలరించింది.



ఈ వేడుకలలో ప్రపంచవ్యాప్తంగా ప్రఖ్యాతిగాంచిన గురువులు లహరి కొలచెల, డాక్టర్ ద్వారం లక్ష్మి, డాక్టర్ శేషులత విశ్వనాథ్, తాడేపల్లి సుబ్బలక్ష్మి, మోదుమూడి సుధాకర్, ద్వారం V K G త్యాగరాజ్, డాక్టర్ యనమండ్ర శ్రీనివాసశర్మ, లక్ష్మీ సూర్య తేజ, విష్ణుభట్ల రామచంద్రమూర్తి, కమలాదీప్తి పాడిన కీర్తనలను ప్రత్యక్షప్రసారం చేశారు. గురువులపేరు మీద వారు ఎంపిక చేసిన 11మంది కళాకారులకు పారితోషకం రూపంలో ఆర్థికసహాయాన్ని కూడా అందచేశామని నిర్వాహకులు కార్యక్రమంలో ప్రకటించటం ముదావహం. సింగపూర్, భారత దేశాల నుంచే కాకుండా అమెరికా, యూకే, మలేషియాల నుంచి తెలుగు వారు ఈ కార్యక్రమాన్ని అంతర్జాలంలో వీక్షించారు. 



మన సంగీతం, సాంస్కృతిక విలువలపై ఆసక్తి పెంచడానికి చేస్తున్న ఈ వార్షిక కార్యక్రమానికి విద్య సంగీత అకాడమీ వ్యవస్థాపక అధ్యక్షురాలు కాపవరపు విద్యాధరి వ్యాఖ్యానాన్ని అందించి ప్రేక్షకులందరినీ అలరించారు.  శ్రీ సాంస్కృతిక కళాసారథి అధ్యక్షులు కవుటూరు రత్నకుమార్ విచ్చేసి చక్కటి సందేశం ఇచ్చారు. ఈ అంతర్జాల స్వరకల్పన సమారాధన చక్కగా కూర్పు చేయటంలో సహకరించిన RK వీడియోగ్రఫీ (రాధా కృష్ణ గణేష్ణ, కాత్యాయని)లకు నిర్వాహకుల తరపున ధన్యవాదాలు తెలిపారు.







Rishi Sunak: టీవీ డిబేట్‌లో రిషి సునాక్‌ అనూహ్య విజయం.. ఇరకాటంలో లిజ్‌ ట్రస్‌



లండన్‌: బ్రిటన్‌ ప్రధాని ఎన్నిక కోసం జరుగుతోన్న రేసులో భారత సంతతికి చెందిన రిషి సునాక్ ఆయన ప్రత్యర్థి లిజ్‌ ట్రస్‌ కంటే వెనుకంజలో ఉన్నట్లు సర్వేలు చెబుతోన్న వేళ.. ఆసక్తికర ఘటన చోటుచేసుకుంది. కీలకమైన టీవీ డిబేట్‌లో ట్రస్‌పై రిషి అనూహ్య విజయం సాధించారు. స్కై న్యూస్‌ నిర్వహించిన ‘బ్యాటిల్‌ ఫర్‌ నంబర్‌ 10’ టీవీ డిబేట్‌లో స్టూడియో ప్రేక్షకులు సునాక్‌కు మద్దతిచ్చారు.

ఈ టీవీ డిబేట్‌లో ప్రధాని పదవికి తాము ఎందుకు అర్హులమో ఇరువురు అభ్యర్థులు వివరణ ఇచ్చారు. ఈ సందర్భంగా రిషి సునాక్‌ మాట్లాడుతూ.. ‘‘పన్నుల తగ్గింపు కంటే ముందు ద్రవ్యోల్బణాన్ని అదుపు చేయాల్సిన అవసరం ఉంది. ఎందుకంటే, ద్రవ్యోల్బణం మరింత పెరిగితే మోర్టగేజ్‌ రేట్లు పెరుగుతాయి. మన సేవింగ్స్‌, పింఛన్లు అన్నీ ఆవిరవుతాయి’’ అని అన్నారు. అనంతరం లిజ్‌ ట్రస్‌ మాట్లాడుతూ.. అధిక పన్నుల వల్లే బ్రిటన్‌లో మాంద్యం భయాలు తలెత్తుతున్నాయని అన్నారు. దీనిపై కఠినమైన చర్యలు తీసుకుంటామన్నారు. ట్రస్‌ వాదనను సునాక్‌ తోసిపుచ్చారు. ద్రవ్యోల్బణం వల్లే మాంద్యం తలెత్తే ప్రమాదం ఉందన్నారు. ఇరువురి వాదనలు పూర్తయిన తర్వాత స్టూడియోలోని ఆడియన్స్‌కు ఓటింగ్‌ పెట్టారు. ఇందులో ఎక్కువ మంది రిషి సునాక్‌కు మద్దతుగా ఓటువేశారు. దీంతో ఈ డిబేట్‌లో సునాక్‌ విజయం సాధించినట్లు ప్రజెంటర్‌ ప్రకటించారు.

లిజ్‌ ట్రస్‌ అసహనం..

ఈ సందర్భంగా టీవీ ప్రజెంటర్‌.. లిజ్ ట్రస్‌ను తన ప్రశ్నలతో కొంత ఇరకాటంలో పడేశారు. ఇటీవల ప్రభుత్వ వ్యయాలకు సంబంధించి ట్రస్‌ చేసిన ప్రకటన వివాదాస్పదమైంది. ప్రభుత్వ రంగ ఉద్యోగుల జీతాలను తగ్గిస్తే ప్రభుత్వానికి 8.8 బిలియన్‌ యూరోలు ఆదా అవుతాయని ఆమె అన్నారు. అయితే దీనిపై పెద్ద ఎత్తున వ్యతిరేకత రావడంతో ఈ ప్రకటనపై ఆమె యూటర్న్‌ తీసుకున్నారు. తాజాగా జరిగిన టీవీ డిబేట్‌లో ప్రజెంటర్‌ ఈ విషయాన్ని ప్రస్తావిస్తూ ట్రస్‌పై ప్రశ్నలు కురిపించారు. 

‘ఉద్యోగుల జీతాలపై మీరు మీకు ప్రకటనను వెనక్కి తీసుకున్నారు’ అని ప్రజెంటర్‌ అనగా.. తన వ్యాఖ్యలను మీడియా వక్రీకరించిందని ట్రస్‌ ఆరోపించారు. దీనికి ప్రజెంటర్‌ స్పందిస్తూ.. ‘‘మంచి నేతలు తమ తప్పులను ఒప్పుకొంటారా లేదా ఇతరులను నిందిస్తారా?’’ అని ప్రశ్నించారు. తాను ఎవరినీ నిందించడం లేదని.. కొంతమంది వ్యక్తులు తన ప్రకటనను తప్పుదోవ పట్టించారంటూ కొంత అసహనం వ్యక్తం చేశారు.

ఇదిలా ఉండగా.. ప్రధాని రేసులో లిజ్‌ ట్రస్‌ ముందంజలో ఉన్నట్లు నిన్న ఓ సర్వే వెల్లడించింది. ఈ సర్వే ఫలితాల ప్రకారం.. లిజ్‌ ట్రస్‌కు కన్జర్వేటివ్‌ పార్టీ సభ్యుల్లో 58 శాతం మంది మద్దతు ఉన్నట్లు తేలగా, మాజీ మంత్రి రిషి సునాక్‌కు 26 శాతం మాత్రమే మద్దతు పలికారు. అయితే ఎంపీల్లో మాత్రం సునాక్‌కే మద్దతు ఎక్కువ ఉన్నట్లు తెలుస్తోంది.

Joe Biden: గ్రీన్‌ కార్డుల జారీలో జాప్యం నివారణకు బైడెన్‌ సై!



వాషింగ్టన్‌: అమెరికాలో గ్రీన్‌ కార్డుల మంజూరు విధానంలో అసాధారణ జాప్యాలను అధ్యక్షుడు బైడెన్‌ నివారించాలనుకుంటున్నట్లు శ్వేతసౌధం వెల్లడించింది. ఇదే జరిగితే హెచ్‌1-బీ వీసాలపై పనిచేస్తున్న భారతీయులకు ఎంతో మేలు చేకూరుతుంది. అమెరికాలో గ్రీన్‌కార్డు మంజూరుకు ప్రస్తుతం అమల్లో ఉన్న ‘దేశానికి 7% కోటా’ విధానం వల్ల అసాధారణ జాప్యాలు ఎదురవుతుండటంతో భారతీయ ఐటీ ఉద్యోగులు ఇబ్బందులు పడుతున్నారు. 

కెనడాలో వద్దిపర్తి పద్మాకర్‌ ‘సప్త ఖండ అవధానం’



కెనడా: తెలుగు భాషలో ‘అవధాన ప్రక్రియ’ను ప్రపంచానికి పరిచయం చేయాలనే సంకల్పంతో ప్రముఖ సహస్రావధాని బ్రహ్మశ్రీ వద్దిపర్తి పద్మాకర్‌ ‘సప్త ఖండ అవధాన సాహితీ ఝరి’ అనే కొత్త ప్రక్రియకు శ్రీకారం చుట్టారు.  ప్రతి నెలా ఒక్కో ఖండం చొప్పున ఇప్పటికే వర్చువల్‌గా 11 అష్టావధానాలు చేసిన ఆయన.. తాజాగా కెనడాలో 12వ అవధానాన్ని పూర్తి చేశారు. ఈ కార్యక్రమంలో ఎనిమిది మంది మహిళలతో పాటు పెరూ నుంచి శ్రీనివాస్‌ పోలవరపు సైతం భాగస్వాములుగా ఉన్నారు. 



ఈ అవధానంలో కంచి కామకోటి పీఠాధిపతి విజయేంద్ర సరస్వతి పాల్గొని పద్మాకర్‌కు ఆశీస్సులు అందించారు.  ఎంతో రసవత్తరంగా, కన్నుల పండువగా సాగిన ఈ అవధానాన్ని సాహితీ ప్రియులు, సాహిత్యాభిమానులూ తిలకించి, ఇటువంటి సభలే తెలుగు భాషను కలకాలం వెలిగింపజేసేవంటూ తమ హర్షాన్ని ప్రకటించారు. వద్దిపర్తి పద్మాకర్ పశ్చిమ గోదావరి జిల్లా ఏలూరులో ‘శ్రీ ప్రణవ పీఠం’స్థాపించారు. ప్రవచన కర్తగా ఆయన సుప్రసిద్ధులు. సంగీత, సాహిత్యాల్లో సమ ప్రతిభ, తెలుగు, సంస్కృతం, హిందీ భాషల్లో సమ పాండిత్యం కలిగిన ఆయన.. తెలుగు భాషా సంస్కృతుల్ని కాపాడేందుకు ఆధ్యాత్మిక యాత్రలు చేస్తుంటారు. 



 ఈ 12 అవధానాలతో కలుపుకొని ఇప్పటివరకు పద్మాకర్‌ 1242 అష్టావధానాలు, 12 శతావధానాలు, 8 జంట అవధానాలతో పాటు తెలుగు, సంస్కృతం, హిందీలో ఏకకాలంలో మహా సహస్రావధానం చేసి తన ప్రత్యేకతను చాటుకున్నారు. ఆయన అసాధారణ ప్రతిభను వండర్‌ బుక్‌ ఆఫ్‌ రికార్డ్స్‌, జీనియస్‌ బుక్‌ ఆఫ్‌ రికార్డ్స్‌, తెలుగు బుక్‌ఆఫ్‌ రికార్డ్స్‌ సంస్థలు గుర్తించాయి. వండర్ బుక్ ఆఫ్ రికార్డ్స్ అంతర్జాతీయ సంస్థ ప్రతినిధులు బింగి నరేంద్ర గౌడ్, జీనియస్ బుక్ ఆఫ్ రికార్డ్స్ అంతర్జాతీయ సంస్థ ప్రతినిధులు డాక్టర్ ఎం.విజయలక్ష్మి, తెలుగు బుక్ ఆఫ్ రికార్డ్స్ సంస్థ నుంచి చీఫ్ అడ్వైజర్ డా. సాయిశ్రీ, ఏలూరు జిల్లా చీఫ్ కో-ఆర్డినేటర్ డా.శివశంకర్ తదితరులు నేరుగా శ్రీ ప్రణవ పీఠానికి విచ్చేసి వద్దిపర్తి పద్మాకర్‌కు సర్టిఫికెట్‌, మెడల్‌ అందజేసి సత్కరించారు.



కిలిమంజారోపై తానా లోగో

ప్రవాస భారతీయుడు జనార్దన్‌ నిమ్మలపూడి ఘనత



ఈనాడు, అమరావతి: ప్రవాస భారతీయుడు, ఉత్తర అమెరికా తెలుగు సంఘం(తానా) బోర్డు ఆఫ్‌ డైరెక్టర్‌ జనార్దన్‌ నిమ్మలపూడి(జానీ) 5895 మీటర్ల ఎత్తున్న కిలిమంజారో పర్వతాన్ని అధిరోహించి తానా లోగోను ప్రదర్శించారు. మధుమేహం, భుజం ఆర్థరైటిస్‌ సమస్యలతో బాధపడుతూనే 50 ఏళ్ల వయసులో యాత్రను దిగ్విజయంగా ముగించారు. కిలిమంజారో అధిరోహించేందుకు ఆయన రెండేళ్ల పాటు శిక్షణ తీసుకున్నారు. అత్యంత క్లిష్టమైన వాతావరణ పరిస్థితుల్లో మొత్తం ఏడు రోజుల పాటు యాత్ర సాగింది. క్యాన్సర్‌ మహమ్మారిపై ప్రజల్లో అవగాహన కల్పించేందుకు, బసవతారకం క్యాన్సర్‌ ఆసుపత్రికి నిధుల సేకరణ కోసమే యాత్ర చేపట్టినట్లు జనార్దన్‌ వివరించారు. ఆయన కొన్నేళ్లుగా తారక్‌ ఫౌండేషన్‌ ద్వారా సేవలందిస్తున్నారు. తాను స్వయంగా రూ.10 లక్షలు ఇవ్వడంతోపాటు విరాళంగా సేకరించిన రూ.కోటి డిసెంబరులో నందమూరి బాలకృష్ణ చేతుల మీదుగా ఆసుపత్రికి అందిస్తామని చెప్పారు. విరాళాలు అందించిన వారికి కృతజ్ఞతలు తెలిపారు. తనతోపాటు సినీ నిర్మాత రామ్‌ తాళ్లూరితో కూడిన అయిదుగురి బృందం సాహసయాత్రలో పాల్గొందని వివరించారు. రెండేళ్ల కిందట కూడా ఇలాగే బసవతారకం క్యాన్సర్‌ ఆసుపత్రికి నిధుల సేకరణ కోసం యాత్ర చేసినట్లు చెప్పారు. ఈ సందర్భంగా ఆయనను తానా అధ్యక్షుడు లావు అంజయ్య చౌదరితోపాటు పలువురు అభినందించారు. 

అమెరికాలో శ్రీవారికి సహస్ర కలశాభిషేకం



ఈనాడు, అమరావతి: అమెరికాలోని పెన్సిల్వేనియా రాష్ట్రం పిట్స్‌బర్గ్‌లోని శ్రీ వేంకటేశ్వరస్వామి దేవస్థానంలో ఆగస్టు 10 నుంచి 14 వరకు నక్షత్రశాంతి ఆగమోక్త ఆచారాలతో సహస్ర కలశాభిషేకం నిర్వహించారు. 25 మంది అర్చకుల ఆధ్వర్యంలో వేదమంత్ర పఠనం, శాంతిమంత్ర జపాలు చేశారు. అమెరికాలోని వివిధ ప్రాంతాల నుంచి పెద్దఎత్తున భక్తులు తరలివచ్చారు. గోవింద నామస్మరణతో దేవస్థానం ప్రతిధ్వనించింది. ఈ సందర్భంగా ప్రత్యేక పూజలు చేశారు. గోమాతను పూజించారు. అమెరికాలో తొలి దేవాలయంగా పేరొందిన ఇక్కడ 47 ఏళ్లుగా ఉత్సవాలు, కుంభాభిషేకాలు నిర్వహిస్తున్నారు. దేవస్థాన కమిటీ అధ్యక్షుడు గంగాధర్‌ నాగబండి, కార్యదర్శి చంద్రశేఖర్‌, ప్రెసిడెంట్‌ శర్వన, కోశాధికారి రాజి శ్రీనివాసన్‌, కల్యాణ్‌ శీలంనేని, శ్రావణ్‌ చిన్నల, చంద్ర భోనగిరి తదితరుల ఆధ్వర్యంలో ఏర్పాట్లు ఘనంగా చేశారు. 



భారత్‌కు వన్నె తెస్తున్న తెలంగాణ

సీఎం కేసీఆర్‌దే ఈ ఘనత
లండన్‌లో ఆత్మీయ సమ్మేళనంలో మంత్రి తలసాని



ఈనాడు, హైదరాబాద్‌: ఆవిర్భవించిన అతి తక్కువ కాలంలోనే దేశానికి తెలంగాణ తలమానికంగా మారిందని, ప్రబల ఆర్థికశక్తిగా ఊతమిస్తోందని, దార్శనికుడైన ముఖ్యమంత్రి కేసీఆర్‌ నాయత్వంలో ఘనమైన పాలనను అందిస్తున్న ఏకైక రాష్ట్రంగా నిలిచిందని మంత్రి తలసాని శ్రీనివాస్‌యాదవ్‌ తెలిపారు. తెలంగాణ సంస్కృతి, సంప్రదాయాలతో పాటు పారిశ్రామికంగా ప్రపంచ దేశాలలో ఖ్యాతి పొందుతోందన్నారు. హైదరాబాద్‌లో ప్రభుత్వం కొత్తగా నిర్మిస్తున్న మల్టీ స్పెషాలిటీ ఆసుపత్రులు ఏడాదిన్నరలోగా అందుబాటులోకి వస్తాయని తెలిపారు. కుటుంబ సభ్యులతో కలసి లండన్‌ పర్యటనలో ఉన్న ఆయన సోమవారం బ్రిటన్‌ తెలుగు సంఘాల ఆధ్వర్యంలో ఏర్పాటుచేసిన ఆత్మీయ సమ్మేళనంలో పాల్గొన్నారు. ఈ సందర్భంగా మాట్లాడుతూ ‘‘ కేసీఆర్‌ ఉద్యమదీక్ష, పట్టుదల, పోరాటం వల్ల తెలంగాణ సిద్ధించింది. రాష్ట్రాన్ని సీఎం అద్భుతంగా అభివృద్ధి చేశారు. కేసీఆర్‌ పథకాలు, కార్యక్రమాలు ఇప్పుడు దేశవ్యాప్తంగా చర్చకొస్తున్నాయి. ఎక్కడికి వెళ్లినా తెలంగాణ అంటే ప్రత్యేకంగా గౌరవిస్తున్నారు. బోనాలు, బతుకమ్మ పండగలను నేడు అనేక దేశాలలో నిర్వహించడం మనకెంతో గర్వకారణం. ప్రవాసులు తెలంగాణకు రాయబారులుగా వ్యవహరిస్తూ రాష్ట్రాభివృద్ధికి సహకరిస్తున్నారు’’ అని తలసాని అన్నారు. ఈ సందర్భంగా బోనాల పండగకు సంబంధించిన బ్రోచర్‌ను ఆయన ఆవిష్కరించారు. 

డిసెంబరు నుంచి అమెరికా పర్యాటక వీసాలు

అత్యవసర వినియోగ టీకా వేయించుకున్నా అనుమతి

మినిస్టర్‌ కౌన్సెలర్‌ డాన్‌ హెఫ్లిన్‌ వెల్లడి



ఈనాడు డిజిటల్‌, హైదరాబాద్‌: అమెరికా పర్యాటక వీసాలను డిసెంబరు నుంచి జారీచేయనున్నట్లు దిల్లీలోని అమెరికా రాయబార కార్యాలయంలో వీసా వ్యవహారాలను పర్యవేక్షించే మినిస్టర్‌ కౌన్సెలర్‌ డాన్‌ హెఫ్లిన్‌ తెలిపారు. డిసెంబరు మొదటి వారం నుంచి ఈ వీసాలకు దరఖాస్తులు తీసుకుంటామన్నారు. అమెరికా వెళ్లేందుకు ఉన్న ఆంక్షలను గత సోమవారం నుంచి పూర్తిగా ఎత్తివేసిన నేపథ్యంలో వీసా వ్యవహారాలపై పలువురు అడిగిన ప్రశ్నలకు బుధవారం ఆయన ఫేస్‌బుక్‌ ద్వారా సమాధానాలు ఇచ్చారు. ‘‘ప్రపంచ ఆరోగ్య సంస్థ, యూఎస్‌ఎఫ్‌డీఏ ఆమోదించిన, అధికారిక గుర్తింపు పొందిన అన్ని టీకాలతో పాటు కొన్ని దేశాల్లో అత్యవసర వినియోగంలో భాగంగా అనుమతించిన టీకాలు(రెండు డోసులు) వేసుకున్న వారికి అమెరికా వెళ్లేందుకు అనుమతి ఉంది’’ అని డాన్‌ హెఫ్లిన్‌ స్పష్టం చేశారు.

కరోనా నెగిటివ్‌ ధ్రువపత్రం తప్పనిసరి

* రెండు డోసుల వ్యాక్సినేషన్‌ పూర్తయిన సర్టిఫికెట్‌తో పాటు ప్రయాణానికి మూడు రోజుల ముందు నుంచి కొవిడ్‌ బారిన పడలేదని నిర్ధారించే ధ్రువీకరణ అవసరం. కొవిడ్‌ నెగిటివ్‌ ధ్రువపత్రాన్ని బోర్డింగ్‌కి ముందే విమానాశ్రయంలో చూపించాలి. ప్రయాణానికి ఏర్పాట్లు చేసుకున్న వారు ఈ విషయంలో ముందు జాగ్రత్తలు తీసుకోవాలి.
* వీసాల కోసం ఫీజులు చెల్లించిన వారు ఆందోళన చెందాల్సిన అవసరం లేదు. వారికి వీలైనంత త్వరగా అపాయింట్‌మెంట్లు ఇచ్చే ప్రయత్నం చేస్తున్నాం. కరోనా సమయంలో ఫీజు చెల్లించినా.. వీసా ఇంటర్వ్యూకు హాజరుకాని వారికి.. 2023 సెప్టెంబరు 30 వరకు ఆ ఫీజు చెల్లుబాటయ్యేలా పొడిగింపు ఇచ్చాం.  
* వీసా పునరుద్ధరించుకునే వారు డ్రాప్‌బాక్స్‌ సౌకర్యాన్ని వినియోగించుకోవచ్చు. దిల్లీలోని రాయబార కార్యాలయంతోపాటు ముంబయి, బెంగళూరు, చెన్నై, హైదరాబాద్‌, కోల్‌కతాలోని అమెరికా కాన్సులేట్‌ కార్యాలయాల్లో ఈ సేవలు పొందవచ్చు. ప్రస్తుతం డ్రాప్‌బాక్స్‌ అపాయింట్‌మెంట్లు తక్కువగా అనుమతిస్తున్నాం. కాన్సుల్‌ కార్యాలయాన్ని సందర్శించి పూర్తి వివరాలు తెలుసుకోవచ్చు. మీ ప్రాంతానికి సమీపంలో ఉన్న కాన్సులేట్‌ కార్యాలయ వెబ్‌సైట్‌లలోనూ ఈ సమాచారం అందుబాటులో ఉంటుంది.

తొలి డోసు అమెరికాలో.. ఇప్పుడు భారత్‌లో రెండో డోసు ఎలా?

- ‘అమెరికాలో ఉన్న సమయంలో ఫైజర్‌ తొలిడోసు తీసుకున్నా. ఆ తరువాత దిల్లీ వచ్చి ఉండిపోయా. రెండో డోసు తీసుకోలేకపోయా. ఇప్పుడు అమెరికా వెళ్లటం ఎలా’ అన్న ప్రశ్నకు హెఫ్లిన్‌ సమాధానం ఇస్తూ.. మరో వ్యాక్సిన్‌ ఏదైనా రెండో డోసుగా తీసుకోవచ్చేమో నిపుణులను సంప్రదించి నిర్ణయం తీసుకోవాలి. అదీ గుర్తింపు పొందిన టీకా అయి ఉండాలి. టీకా ధ్రువీకరణ పత్రాన్ని వీసా దరఖాస్తు సమయంలోనే చూపించాలి. ఆధార్‌ సంఖ్య ఉంటే సంపూర్ణ వ్యాక్సినేషన్‌ అయిందా? లేదా? తెలుస్తుంది. 

యూఏఈలో ఘనంగా ఎన్టీఆర్ వర్థంతి.. పార్టీలకతీతంగా పలువురి నివాళి



దుబాయి: దుబాయిలో ఎన్టీఆర్ వర్థంతి వేడుకలు ఘనంగా జరిగాయి. యూఏఈ టీడీపీ అధ్యక్షుడు విశ్వేశ్వరరావు ఆధ్వర్యంలో నిర్వహించిన వర్థంతి వేడుకలకు పార్టీలకు అతీతంగా నేతలు పాల్గొని ఆ మహా నాయకుడికి నివాళులర్పించారు. యూఏఈ జనసేన, భాజపా నాయకులతో పాటు రాజంపేట మాజీ మార్కెట్ కమిటీ ఛైర్మన్, రాప్తాడు నియోజకవర్గ తెదేపా ఇంఛార్జి ఎద్దల విజయసాగర్ ముఖ్య అతిథిగా విచ్చేసి ప్రసంగించారు. మానవత్వానికి మారుపేరుగా నిలిచే మహా పురుషుడు నందమూరి తారకరామారావు అని విజయసాగర్‌ అన్నారు. ఆయన ప్రవేశపెట్టిన పథకాలు ఇప్పటికీ ప్రజల్లో గొప్ప మన్ననలు పొందుతున్నాయని.. అతర్జాతీయ స్థాయిలో తెలుగు జాతి కీర్తి పతాకను ఎగురవేసిన ఘనత ఆయనదేనని కొనియాడారు. ఎన్టీఆర్‌ కోసమే చరిత్ర ఉందన్నట్టుగా గొప్ప సేవ చేసిన నాయకుడని కీర్తించారు.

ప్రపంచదేశాల్లో ఈ మహానుభావుడిని ఇంతమంది స్మరించుకుంటున్నారంటే ఆయన తెలుగుజాతికి చేసిన విశేష సేవలే కారణమన్నారు. అనంతరం యూఏఈ జనసేన నాయకులూ పాపోలు అప్పారావు , రవికుమార్ సింగిరి మాట్లాడుతూ.. ఎన్టీఆర్ గొప్ప మానవతావాది, పేదల పక్షపాతి అని కొనియాడారు. పార్టీలకు అతీతంగా  పలువురు ఈ కార్యక్రమంలో పాల్గొని రెండు నిమిషాల పాటు మౌనం పాటించి ఎన్టీఆర్‌కు శ్రద్ధాంజలి ఘటించారు.  డాక్టర్ తులసి, వాసు, పోటూరి రాజు, రాజా రవికిరణ్, హరి కల్లూరి, సింగయ్య, బాషా తదితరులు పాల్గొని ఘనంగా నివాళులర్పించారు.



Bathukamma: బ్రిస్బేన్‌లో ఘనంగా బతుకమ్మ సంబరాలు



ఇంటర్నెట్‌డెస్క్‌: తెలంగాణ సంస్కృతికి అద్దంపట్లే బతుకమ్మ పండుగను ఆస్ట్రేలియాలోని బ్రిస్బేన్‌లో ఘనంగా నిర్వహించారు. ‘బ్రిస్బేన్‌ తెలంగాణ అసోసియేషన్‌’ ఆధ్వర్యంలో స్థానిక స్ట్రాత్‌పైన్‌ కమ్యూనిటీ హాల్‌లో నిర్వహించిన ఈ వేడుకల్లో పెద్ద ఎత్తున ప్రవాస తెలంగాణ వాసులు, ప్రవాస భారతీయులు హాజరయ్యారు. ఈ సందర్భంగా బతుకమ్మ ఏర్పాటు చేసి మహిళలు, చిన్నారులు ఉత్సాహంగా ఆడిపాడి సందడి చేశారు. చిన్నారులంతా సంప్రదాయ వస్త్రధారణలో ఆకట్టుకున్నారు. బతుకమ్మ వేడుకల్లో తెలుగు ప్రజలు పెద్ద సంఖ్యలో పాల్గొనడం పట్ల అసోసియేషన్‌ సభ్యులు సంతోషం వ్యక్తం చేశారు.







వంశీ వేగేశ్న సంస్థల సేవలు ప్రశంసనీయం



వంశీ వేగేశ్న సంస్థల సేవలు ప్రశంసనీయమని ‘శ్రీ సాంస్కృతిక కళాసారథి’ సింగపూర్ సంస్థ ప్రతినిధి రాధిక మంగిపూడి ప్రశంసించారు. ప్రముఖ రచయిత్రి, అంతర్జాతీయ కార్యక్రమాల వ్యాఖ్యాత రాధిక మంగిపూడి, లోరియల్ ఇండియా ప్రైవేట్ లిమిటెడ్ సప్లయ్‌ చైన్ డైరెక్టర్ మంగిపూడి సాయి ప్రకాష్  దంపతులు, హైదరాబాద్ వేగేశ్న ఫౌండేషన్‌, వంశీ ఆశ్రమాన్ని సందర్శించారు. గత మూడు దశాబ్దాలుగా దివ్యాంగులకు, వృద్ధులకు, పేద కళాకారులకు ఈ సంస్థ చేస్తున్న సేవలను ఎంతగానో ప్రశంసించారు. ముఖ్యంగా ఒకే ప్రదేశంలో దివ్యాంగులకు అన్ని సౌకర్యాలు కల్పించడం, ఉచితంగా వారికి శస్త్ర చికిత్సలు చేయించడం ఎంతో ఉదాత్తమైనదని, తప్పకుండా ఈ సేవకు తాము కూడా సహకరిస్తామని, నిర్వాహకులకు ప్రత్యేక అభినందనలు తెలియజేశారు.



ఆశ్రమంలో ఉన్న శ్రీ లక్ష్మీ నరసింహ స్వామి, షిరిడి సాయి దేవాలయం, ఘంటసాల స్మృతి మందిరం దర్శించుకుని కూడా ప్రత్యేక పూజలు నిర్వహించారు. దంపతులిద్దరినీ, వంశీ వేగేశ్న సంస్థల అధ్యక్షులు శిరోమణి వంశీ రామరాజు, వంశీ మేనేజింగ్ ట్రస్టీ సుంకరపల్లి శైలజ ఆలయ మర్యాదలతో సత్కరించారు. తాము చేస్తున్న సేవా కార్యక్రమాలలో ఇతర దేశాల నుండి వివిధ తెలుగు సంస్థల ప్రతినిధులు విచ్చేసి సహకరించడం తమకు మరింత ప్రోత్సాహాన్ని అందిస్తున్నదని వంశీ రామరాజు ఆనందం వ్యక్తం చేశారు.

Bathukamma: ఖండాంతరాల్లో పూల పండుగ

 విదేశాల్లో ఘనంగా బతుకమ్మ సంబురాలు



ఈనాడు, హైదరాబాద్‌: విదేశాల్లో బతుకమ్మ ఉత్సవాలు ఘనంగా సాగుతున్నాయి. ప్రవాస కుటుంబాలు ఇందులో పెద్దఎత్తున పాల్గొంటున్నాయి. సోమవారం లండన్‌ తెలంగాణ సంఘం(టాక్‌) ఆధ్వర్యంలో లండన్‌లోని టవర్‌ బ్రిడ్జి ప్రతిమ వద్ద చేనేత బతుకమ్మ ఉత్సవాలను జరిపారు. భారత సంతతికి చెందిన బ్రిటన్‌ ఎంపీలు వీరేంద్రశర్మ, సీమా మల్హోత్రా, హౌంస్లౌ మేయర్‌ బిష్ణుగురుగ్‌ ముఖ్యఅతిథులుగా హాజరయ్యారు. తెలంగాణ ఎన్నారైలంతా సమాజసేవలో క్రియాశీలకంగా పాల్గొంటారని, వీరి స్ఫూర్తి గొప్పదని తెలిపారు. టాక్‌ సంస్థ చేపడుతున్న కార్యక్రమాలు ఎందరికో స్ఫూర్తిదాయకమని ప్రశంసించారు. టాక్‌ వ్యవస్థాపక అధ్యక్షుడు అనిల్‌ కూర్మాచలం, ఇతర నేతలు ఎస్‌.రెడ్డి, సత్యమూర్తి, అశోక్, సురేశ్, జాహ్నవి తదితరుల ఆధ్వర్యంలో ఉత్సవాలు జరిగాయి. తెలంగాణ ఎన్నారై ఫోరం ఆధ్వర్యంలో లండన్‌లోని మరో ప్రాంతంలో బతుకమ్మ, దసరా సంబరాలు ఘనంగా నిర్వహించారు. 

జర్మనీలో... 

తెలంగాణ జర్మనీ అసోసియేషన్‌ ఆధ్వర్యంలో బెర్లిన్‌లోని గణేశ ఆలయంలో బతుకమ్మ ఉత్సవాలు వైభవంగా జరిగాయి. జర్మనీ తెలంగాణ సంఘాధ్యక్షుడు, దేవాలయ కమిటీ అధ్యక్షుడు రఘు చలిగంటి, ఇతర నేతలు జీవన్‌రెడ్డి, జైరామ్, కృష్ణమూర్తిల ఆధ్వర్యంలో వేడుకల్లో జరిగాయి. ముఖ్య అతిథిగా భారత రాయబార కార్యాలయ కౌన్సిలర్‌ మధుసూదన్‌ కుటుంబ సమేతంగా తరలివచ్చారు. 

ఖతార్‌లో... 

తెలంగాణ జాగృతి ఆధ్వర్యంలో గల్ఫ్‌ దేశమైన ఖతార్‌లో బతుకమ్మ ఉత్సవాలను పెద్దఎత్తున జరిపారు. తెలంగాణ జాగృతి ఖతార్‌ అధ్యక్షురాలు నందిని అబ్బాగౌని ఆధ్వర్యంలో జరిగిన ఉత్సవాలకు మహిళలు, తమ కుటుంబాలతో తరలివచ్చారు. కార్యక్రమానికి ముఖ్య అతిథులుగా ఖతార్‌ భారత రాయబారి దీపక్‌ మిత్తల్‌ సతీమణి అల్పన, రాయబార కార్యాలయాధికారి పద్మ కర్రి ముఖ్య అతిథులుగా హాజరయ్యారు. చేనేత కళాకారులకు అండగా సిరిసిల్ల నుంచి ప్రత్యేకంగా తెప్పించిన అగ్గిపెట్టెలో ఇమిడే చీర, ఉంగరంలో పట్టే చీరను తెలంగాణ చేనేత గొప్పతనాన్ని చూపారు. సాంస్కృతిక కార్యక్రమాల్లో భాగంగా తెలంగాణ ఒగ్గు కథను ప్రదర్శించారు. 

రాధిక మంగిపూడి ‘భారతీయ తత్త్వ శతకము’ ఆవిష్కరణ



సింగపూర్‌: ప్రముఖ రచయిత్రి రాధిక మంగిపూడి రచించిన ‘భారతీయ తత్త్వ శతకము’(తటవర్తి గురుకులం ఆస్ట్రేలియా వారి ప్రచురణ) పుస్తకాన్ని ప్రముఖ అవధానులు డాక్టర్ మేడసాని మోహన్ ఆవిష్కరించారు. ‘సింగపూర్ తెలుగు టీవీ’ సాంకేతిక నిర్వహణలో అంతర్జాలం వేదికగా ఈ కార్యక్రమాన్ని నిర్వహించారు. బ్రహ్మశ్రీ సామవేదం షణ్ముఖశర్మ వీడియో సందేశం ద్వారా ఆశీస్సులు అందించగా,  వంగూరి ఫౌండేషన్ ఆఫ్ అమెరికా అధ్యక్షులు డాక్టర్ వంగూరి చిట్టెన్ రాజు, వంశీ ఆర్ట్ థియేటర్స్ అధ్యక్షులు డాక్టర్ వంశీ రామరాజు, ప్రముఖ సినీకవి రచయిత భువనచంద్ర, కళారత్న డాక్టర్ మీగడ రామలింగస్వామి గౌరవ అతిథులుగా పాల్గొని ఈ పుస్తక విశిష్టతను కొనియాడారు.



ముఖ్య అతిథిగా పాల్గొని పుస్తక ఆవిష్కరణ చేసిన డాక్టర్ మేడసాని మోహన్ మాట్లాడుతూ ‘మధువచోరుడీ రాధికా మంగిపూడి’ అంటూ ఆశువుగా పద్య రూపంలో ఆమెకు ఆశీస్సులు అందించారు. తొలి పుస్తక ప్రతిని విజయనగరంలోని జ్ఞాన సరస్వతి ఆలయంలోని అమ్మవారి చరణాలకు అర్పించి అంతర్జాలంలోనే అందరికీ అమ్మవారి దర్శనం కల్పించారు.



తమ గురుకులం నిర్వహిస్తున్న ‘కావ్య గురుదక్షిణ’ కార్యక్రమ పరంపరలో భాగంగా, రాధిక ఈ శతకాన్ని తాను చదువుకున్న విజయనగరం విద్యాసంస్థలకు, చిన్ననాటి గురువులకు అంకితం చేయడం, ఆ గురువుల సమక్షంలోనే ఈ ఆవిష్కరణ చేయడం ఎంతో ప్రశంసనీయమని ‘తటవర్తి గురుకులం’ అధ్యక్షులు తటవర్తి కళ్యాణ్ చక్రవర్తి పేర్కొన్నారు.



శతక కవయిత్రి రాధిక మంగిపూడి మాట్లాడుతూ ‘‘ఆధ్యాత్మిక విలువలకు నెలవు అయిన ప్రాచీన భారతీయ దర్శనంలోని తాత్త్విక ఆలోచనలను, తత్త్వశాస్త్ర సారాన్ని ఇతివృత్తంగా తీసుకుని ఈ శతకాన్ని రచించే ప్రయత్నం చేశాను. సమన్వయ సరస్వతి బ్రహ్మశ్రీ సామవేదం షణ్ముఖ శర్మ నన్ను దీవించి ‘ముందు మాట’ రూపంలో ఆశీస్సులు అందించటం సంతోషంగా ఉంది. డా.మేడసాని మోహన్ వంటి అవధానుల చేతుల మీదుగా  పుస్తకం ఆవిష్కరించడం భగవంతుని అనుగ్రహంగా భావిస్తున్నా’’ అని ఆనందం వ్యక్తం చేశారు. కార్యక్రమంలో పాల్గొన్న అతిథులకు, గురువులకు, నిర్వాహకులకు అందరికీ కృతజ్ఞతలు తెలియజేశారు. న్యూజిలాండ్ నుంచి సంగీత భారతి పాఠశాల అధ్యక్షులు మల్లెల గోవర్ధన్, వారి విద్యార్థినులు విచ్చేసి శతకంలోని పద్యాలను రాగయుక్తంగా ఆలపించి ప్రముఖుల ప్రశంసలు అందుకున్నారు.



‘శ్రీ సాంస్కృతిక కళాసారథి’ సింగపూర్ సంస్థ అధ్యక్షులు కవుటూరు రత్న కుమార్, అమెరికా నుంచి శతకం డిజైనింగ్ చేసిన ‘స్వర మీడియా’ సంస్థ అధ్యక్షులు యక్కలి రాజేష్, రాచకొండ శాయి, ఆంధ్ర విశ్వవిద్యాలయం తత్త్వశాస్త్ర విభాగాధిపతి డా.వానపల్లి వెంకట్రావు, ఆస్ట్రేలియా నుంచి డా. చింతలపాటి, న్యూజిలాండ్ నుంచి తంగిరాల నాగలక్ష్మి, హాంకాంగ్‌ నుంచి జయ పీసపాటి మలేషియా నుండి డాక్టర్ వెంకట ప్రతాప్, కాకినాడ నుంచి డా. దీక్షితులు వివిధ దేశాల తెలుగు సాహిత్యాభిమానులు, రాధిక కుటుంబ సభ్యులు, గురువులు శ్రేయోభిలాషులు, ఈ కార్యక్రమంలో పాల్గొని రాధికకు అభినందనలు తెలియజేశారు. సింగపూర్ నుంచి గుంటూరు వెంకటేష్ వ్యాఖ్యాతగా వ్యవహరించిన ఈ కార్యక్రామానికి గణేశ్న రాధాకృష్ణ సాంకేతిక నిర్వాహకులుగా వ్యవహరించారు.





US Visa: అమెరికా పర్యాటకులకు శుభవార్త

సెప్టెంబరు నుంచి వీసా ఇంటర్వ్యూలు

మే నుంచి విద్యార్థి వీసాల స్లాట్లు

ఈనాడు, హైదరాబాద్‌: అమెరికా వెళ్లేవారికి శుభవార్త. ఈ ఏడాది సెప్టెంబరు నుంచి వీసా ఇంటర్వ్యూలు నిర్వహించేందుకు రంగం సిద్ధమవుతోంది. పర్యాటక వీసా(బీ1-బీ2) కోసం తొలిసారి దరఖాస్తు చేసుకునేవారికి ఇప్పటివరకు పరిమితంగానే వీసాలు జారీ అవుతున్నాయి. కరోనా సమయం నుంచి వీసాల జారీని భారతదేశంలోని అమెరికా రాయబార కార్యాలయంతోపాటు అన్ని కాన్సులేట్‌ కార్యాలయాలు పరిమితం చేసిన విషయం తెలిసిందే. గడువు ముగిసిన వీసాల పునరుద్ధరణను డ్రాప్‌ బాక్స్‌ విధానంలో అనుమతిస్తున్నారు. తొలిసారి పర్యాటక వీసా కోసం దరఖాస్తు చేసుకునేవారు ప్రస్తుతం 890 రోజుల పాటు వేచి ఉండాల్సిన పరిస్థితి నెలకొంది. సెప్టెంబరు నుంచి ఇంటర్వ్యూల ప్రక్రియకు శ్రీకారం చుట్టనున్నట్లు హైదరాబాద్‌లోని అమెరికా కాన్సులేట్‌ తాజాగా ప్రకటించింది. ఇంటర్వ్యూ అపాయింట్‌మెంట్‌ స్లాట్లను దశలవారీగా పెంచేందుకు ఏర్పాట్లు సాగుతున్నాయి. వచ్చేనెల నుంచి విద్యార్థి(ఎఫ్‌-1) వీసా ఇంటర్వ్యూ స్లాట్లు అందుబాటులోకి రానున్నాయి. జూన్‌ నుంచి ఇంటర్వ్యూలు ప్రారంభం కానున్నాయి. గడిచిన ఏడాది మిషన్‌ ఇండియా ద్వారా 62 వేల మంది విద్యార్థులకు అమెరికా జారీ చేసింది. ఈ దఫా అంతకన్నా ఎక్కువ సంఖ్యలో జారీ అయ్యే అవకాశం ఉందన్న అభిప్రాయం వ్యక్తమవుతోంది. 

తానా ప్రపంచ సాహిత్యవేదిక ‘అమ్మభాషా సేవలో అంధ మేధావుల’ సభ సక్సెస్‌



డాలస్‌, టెక్సాస్‌ (అమెరికా): ఉత్తర అమెరికా తెలుగు సంఘం (తానా) సాహిత్య విభాగం తానా ప్రపంచ సాహిత్య వేదిక ఆధ్వర్యంలో ప్రతినెలా ఆఖరి ఆదివారం “నెల నెలా తెలుగు వెలుగు” కార్యక్రమం నిర్వహిస్తున్న విషయం తెలిసిందే. ఇందులో భాగంగా ఫిబ్రవరి 26న నిర్వహించిన 45వ అంతర్జాతీయ అంతర్జాల దృశ్య సమావేశం “జ్ఞాననేత్రులు - తెలుగుదివ్వెలు” మాతృ భాషాసేవలో అంధ మేధావులు అనే సాహిత్య కార్యక్రమం విజయవంతంగా జరిగింది. తానా ప్రపంచ సాహిత్య వేదిక నిర్వాహకులు డా.ప్రసాద్ తోటకూర ఈ కార్యక్రమంలో పాల్గొన్న అతిథులందరుకూ స్వాగతం పలికారు. ఈ సందర్భంగా ఆయన మాట్లాడుతూ.. వారిందరిలో ఉన్న సారూప్యం దృష్టి లోపం కాదు, దూరదృష్టి అన్నారు. ఎన్ని ఉన్నా ఇంకా ఏదో లేదనుకుంటూ తమ జీవితాలను అంధకారంలోకి నెట్టుకొంటున్న అసంతృప్తివాదులకు వీరి జీవితాలు వెలుగుబాటలు కావాలన్నారు. తమ శక్తిని తాము తెలుసుకోలేక జీవితంలో ఇంకా ఏమీ చేయలేమని కృంగిపోతున్న నిరాశావాదులకు ఈ అతిథుల జీవితాలు స్ఫూర్తి పతాకలుగా పేర్కొన్నారు. కేవలం కృషి, పట్టుదల, ఆత్మస్థైర్యం అనే లక్షణాలను ఆయుధాలుగా చేసుకుని జీవన పోరాటం చేస్తూ ఉన్నత శిఖరాలు అధిరోహిస్తున్న ఈ ధీరోదాత్తుల జీవితాలు అందరికీ కనువిప్పు అంటూ స్వాగతం పలికారు.

ఈ అంతర్జాల సమావేశంలో ముఖ్య అతిథిగా పాల్గొన్న ఆంధ్రప్రదేశ్ ప్రభుత్వ భాషా సాంస్కృతిక శాఖ ముఖ్య కార్యనిర్వహణాధికారి ఆర్. మల్లిఖార్జున రావు మాట్లాడుతూ..  ప్రతి నెలా వినూత్న కార్యక్రమాలు నిర్వహిస్తూ తెలుగు భాషా సాహిత్య సేవలో నిమగ్నమైన తానా ప్రపంచ సాహిత్యవేదికకు అభినందనలు తెలిపారు. అంధ మేధావులతో నిర్వహిస్తున్న ఈ కార్యక్రమం ఎంతో ప్రత్యేకమైనందని ప్రశంసించారు. విశిష్ట అతిథులుగా ఆచార్య మన్నవ సత్యనారాయణ, పూర్వ తెలుగు శాఖాధ్యక్షులు, ఆచార్య నాగార్జున విశ్వవిద్యాలయం (దుగ్గిరాల); ఆచార్య జక్కంపూడి మునిరత్నం నాయుడు, విశ్రాంత తెలుగు ఆచార్యులు, శ్రీ వెంకటేశ్వర విశ్వవిద్యాలయం (తిరుపతి); డా. బొల్లా జ్యోత్స్న ఫణిజ, సహాయఆచార్యులు, ఆంగ్ల భాషా విభాగం, దిల్లీ విశ్వవిద్యాలయం (న్యూదిల్లీ); డి.వి మోహన కృష్ణ, శాస్త్రీయ సంగీత విద్వాంసులు (హైదరాబాద్), షాకీర్ మొహమ్మద్, అపార జ్ఞాపకశక్తి సంపన్నులు, వ్యక్తిత్వ వికాస శిక్షకులు (హైదరాబాద్); సత్యవాడ సోదరీమణులు -  సత్యవాడ రఘునాథమ్మ, సత్యవాడ సూర్యకుమారి, రచయిత్రులు, గాయనిలు (విశాఖపట్నం); డా. బెంకి రాఘవేందర్ రెడ్డి, ఉపాధ్యాయుడు (జడ్చర్ల); డా. చిక్కా హరీష్ కుమార్, రచయిత (మహబూబ్ నగర్); డా. చిన్నావుల వేంకట రాజారెడ్డి, ఉపాధ్యాయుడు (కర్నూలు);  మోపూరు పెంచల నరసింహం, కవి (నెల్లూరు), పెండ్యాల గాయత్రి, ఉపాధ్యాయిని (సింగరాయకొండ); టింగిరికార్ వెంకటేశ్, వ్యాఖ్యాత, రచయిత (మహబూబ్ నగర్) పాల్గొని తెలుగు భాషపట్ల తమకున్న అపారమైన అభిమానాన్ని, వారు రచించిన కథా, కవితా సంపుటాలు, నవలల గురించి పంచుకున్నారు. వారి జీవితంలో ఎదురైన అవరోధాలను ఎదుర్కుంటున్న తీరు, తెలుగు భాషను పరిరక్షించి, పరివ్యాప్తం చేయడంలో తల్లిదండ్రులుగా, వ్యక్తులుగా, సంస్థలుగా, ప్రభుత్వ పరంగా ప్రతి ఒక్కరి భాద్యతను గుర్తుచేసి అందరికీ కనువిప్పు కలిగించారు. తానా ప్రపంచ సాహిత్య వేదిక సమన్వయకర్త చిగురుమళ్ళ శ్రీనివాస్ తన ముగింపు సందేశంలో ఈ నాటి సాహిత్యకార్యక్రమం మనిషి తలుచుకుంటే జీవితంలో సాధించ లేనిది ఏదీ లేదు అనే నానుడికి ఈ విశిష్ట అతిథుల జీవితాలే ప్రత్యక్ష సాక్ష్యం అంటూ అతిథులందరికీ కృతజ్ఞతలు తెలిపారు.



Ladies day: రాయల్‌ ఆస్కాట్‌ ‘లేడీస్‌ డే’లో చీరల్లో మెరిసిన మహిళలు



లండన్‌: బ్రిటన్‌లో జరిగే ‘లేడీస్‌ డే’సందర్భంగా భారతీయ మహిళలు చీరకట్టులో మెరిశారు. దాదాపు 1000మంది మహిళలు చీర కట్టుకుని ఈ వేడుకకు హాజరై ప్రత్యేక ఆకర్షణగా నిలిచారు. రాయల్‌ ఆస్కాట్‌లో జరిగే ఈ వేడుకలకు సాధారణ పురుషులు సూట్‌లోనూ, మహిళలు రకరకాల టోపీలు ధరించి హాజరవుతారు. ఈ క్రమంలో భారతీయ సంప్రదాయం ప్రతిబించేలా చేసేందుకు యూకే చెందిన వైద్యురాలు దీప్తి జైన్‌ ఈ ఆలోచన చేశారు. ‘ఈ రోజు చీరలే మాట్లాడతాయి’ అని దీప్తి జైన్‌ అన్నారు. భారతీయ వస్త్రాలను, చేనేత కార్మికులకు మద్దతుగా చీరను ధరించి ఈ వేడుకలకు హాజరైనట్లు ఆమె తెలిపారు.  చీరకట్టులో వచ్చిన మహిళలతో ఫొటోలు దిగేందుకు బ్రిటిష్‌ మహిళలు పోటీ పడ్డారు. రాయల్‌ ఆస్కాట్‌ వేడుకలను క్వీన్‌ అన్నే 1711లో ప్రారంభించారు. 









ఐదుగురు విద్యార్థులకు IAM అచీవ్‌మెంట్‌ అవార్డులు



సెయింట్‌ పాల్‌: భారత స్వాతంత్ర్య దినోత్సవం సందర్భంగా ఇండియన్‌ అసోసియేషన్‌ ఆఫ్‌ మిన్నెసొటా (IAM) పలువురు విద్యార్థులకు అచీవ్‌మెంట్‌ అవార్డులను ప్రకటించింది. ఏటా ప్రదానం చేసే స్టూడెంట్‌ అచీవ్‌మెంట్‌ పురస్కారానికి ఇటీవల హైస్కూల్‌ గ్రాడ్యుయేషన్‌ విద్యనభ్యసిస్తున్న ఐదుగురు విద్యార్థులను ఎంపిక చేసింది. ఈ మేరకు మిన్నెసొటా రాజధాని సెయింట్‌ పాల్‌లో నిర్వహించిన భారత 75వ స్వాతంత్ర్య వేడుకల్లో IAM అధ్యక్షుడు కిరణ్‌ బండి.. శ్రీని చెకా, డా. దాస్‌లతో కలిసి ఈ ఏడాది అవార్డు గ్రహీతల పేర్లను ప్రకటించారు. ఈ అచీవ్‌మెంట్‌ పురస్కారాలను విద్యార్థుల అకడమిక్‌తో పాటు వారిలో ఉదారతా భావం, వ్యవస్థాపక నైపుణ్యాల ఆధారంగా ఎంపిక చేశారు.

గ్రహీతలు వీరే..

ఓజశ్విని తొడుపునూరి

సహన మంగిపూడి

యశ్‌ మంగలిక్‌

శివంగి పాండే

శ్రేయ కొంకిమళ్ల

యూరప్‌లోని 40 సిటీల్లో తెదేపా 40వ వార్షికోత్సవ వేడుకలు!



ఇంటర్నెట్‌డెస్క్‌: మార్చి 29కి ఎన్టీఆర్‌ తెలుగుదేశం పార్టీని స్థాపించి 40 ఏళ్లు పూర్తికానుంది. ఈ నేపథ్యంలో యూరప్‌లో తెదేపా ఆధ్వర్యంలో 40వ వార్షికోత్సవ వేడుకలు నిర్వహించేందుకు ఆ పార్టీ ఎన్నారై నేతలు సన్నాహాలు చేస్తున్నారు. యూరప్‌లోని 40కి పైగా నగరాల్లో ప్రవాసాంధ్రులు పార్టీ తరఫున కార్యక్రమాలు నిర్వహించేందుకు చర్యలు చేపడుతున్నారు. తెదేపాకు చెందిన ఎన్నారై విభాగం సీనియర్‌ నేత జయకుమార్‌ గుంటుపల్లి ఆధ్వర్యంలో వేణు పోపూరి, ప్రసన్న నాదెండ్ల, ఎ.భాస్కర్‌, అనిల్‌, టిట్టు, శివ (జర్మనీ), మురళి రాపర్ల (ఐర్లాండ్‌) తదితర ప్రముఖుల సహకారంతో ఈ వేడుకలు జరపనున్నారు. ఎంతోకాలంగా తెదేపా యూరప్‌ విభాగానికి సేవలందిస్తున్న సీనియర్‌ నేతలను సన్మానించడానికి ఏర్పాట్లు చేస్తున్నారు. 

తెదేపా 40వ వార్షికోత్సవ వేడుకల కోసం nritdpeurope.com వెబ్‌సైట్‌ను త్వరలోనే ప్రారంభించనున్నట్లు జయకుమార్‌ తెలిపారు. యూరప్‌లోని ఎన్నారైలకు ఓ జ్ఞాపకంలా నిలిచిపోయేలా ఈ వేడుకలు నిర్వహించేందుకు ఏర్పాట్లు చేస్తున్నామని.. దీనిలో తెదేపా, నందమూరి కుటుంబ అభిమానులు పాల్గొనాలని ఆయన పిలుపునిచ్చారు.



హృద్యమైన పద్యం భాషా వికాసానికి మూలం: బుద్ధప్రసాద్‌



మెల్‌బోర్న్‌: నేటి ప్రపంచంలో నలుమూలలా తెలుగు భాష వృద్ధి చెందుతున్న పరిణామం మంచి భవిష్యత్తును సూచిస్తోందని ఏపీ అసెంబ్లీ మాజీ డిప్యూటీ స్పీకర్‌ మండలి బుద్ధప్రసాద్‌ అన్నారు. ఆస్ట్రేలియా తెలుగు సంస్థ ‘తెలుగుమల్లి’ ఆధ్వర్యంలో శుక్రవారం నుంచి ప్రారభమైన ‘తెలుగు కావ్య సౌరభాలు’ పేరిట జూమ్‌ వేదికగా ఏర్పాటు చేసిన సమావేశానికి ఆయన ముఖ్యఅతిథిగా హాజరై ప్రారంభోపన్యాసం చేశారు. ఈ రోజుల్లో రచయితలు విరివిగా రచనలు చేయడం ముదావహమే అయినా తెలుగు కావ్యాలు, పూర్వ సాహిత్యాన్ని చదివే పాఠకులు మళ్లీ రావాలని, పద్య సాహిత్యం పరిఢవిల్లాలని ఆకాంక్షించారు. వెయ్యేళ్ల తెలుగు సాహిత్యాన్ని అధ్యయనం చేస్తే తెలుగువారి సంస్కృతీ సంప్రదాయాలు, పద్య ప్రాముఖ్యత సజీవంగా అర్థమవుతాయని చెప్పారు. ఈ విషయంలో విదేశాల్లోని తెలుగు వారి కృషిని ప్రశంసించారు. ఆస్ట్రేలియాలోని ‘తెలుగుమల్లి’ సంస్థ ద్వారా నిర్వాహకులు కొంచాడ మల్లికేశ్వరరావు తెలుగు పద్యప్రచారానికి పూనుకొని కరోనా సమయంలో కూడా అవధానాలు, పద్యకావ్య రచనలు, కావ్య సమీక్షలు నిర్వహించడం అభినందనీయమని తెలిపారు. 



ఆస్ట్రేలియాలో సాహిత్య ప్రక్రియలకు కొదవలేదని, ఇక్కడ కథలు, కవితలు, పద్యాలు రాసే శతకకర్తలు కూడా చాలా మంది ఉన్నారని బుద్ధప్రసాద్‌ అన్నారు. గతేడాది తెలుగు భాష ప్రపంచ దేశాల్లో మొట్టమొదటిసారిగా ఆస్ట్రేలియాలో సామాజిక భాషగా గుర్తింపు పొందడం, అందులో ఇక్కడి తెలుగువారంతా పాలుపంచుకోవడం శ్లాఘనీయమన్నారు. ఈ సందర్బంగా తెలుగు పంచకావ్యాలను వారానికొకటి చొప్పున విశ్లేషించేందుకు ముందుకొచ్చిన డాక్టర్‌ చింతలపాటి మురళీకృష్ణను ఆయన ప్రత్యేకంగా అభినందించారు. ఇక్కడ నెలనెలా అవధానాలు నిర్వహిస్తున్న ఆస్ట్రేలియా అవధాని తటవర్తి కల్యాణ చక్రవర్తి సేవల్ని కొనియాడారు.



ఈ కార్యక్రమంలో రావిపాటి శ్రీకృష్ణ, డా.చారి ముడుంబి, డా.వేణుగోపాల్‌ రాజుపాలెం, డా.ఉష శ్రీధర్‌, డా.శనగపల్లి కోటేశ్వరరావు, సునీల్‌ పిడుగురాళ్ల, విశ్వనాథశర్మ, పిలుట్ల ప్రసాద్‌ తదితరులు పాల్గొన్నారు. వీరితో పాటు సింగపూర్‌, మలేసియా, అమెరికా, దక్షిణాఫ్రికా దేశాల్లోని తెలుగువారు సైతం ఈ కార్యక్రమాన్ని ఆసక్తితో తిలకించినట్టు నిర్వాహకులు ఓ ప్రకటనలో తెలిపారు.

NRI TDP: ఆస్టిన్‌లో ఘనంగా ఎన్టీఆర్‌ శత జయంతి, మినీ మహానాడు

జయరాం కోమటి ఆధ్వర్యంలో విజయవంతం



ఇంటర్నెట్‌డెస్క్‌: అమెరికాలోని ఆస్టిన్‌లో తెదేపా వ్యవస్థాపకుడు ఎన్టీఆర్‌ శతజయంతి ఉత్సవాల్లో భాగంగా 10వ మినీ మహానాడును ఘనంగా నిర్వహించారు. తెదేపా ఎన్‌ఆర్‌ఐ యూఎస్‌ఏ కోఆర్డినేటర్‌ జయరాం కోమటి అధ్యక్షతన ఈ కార్యక్రమాన్ని నిర్వహించారు. తొలుత జ్యోతి ప్రజ్వలన చేసి ఎన్టీఆర్‌ చిత్రపటానికి పూలమాలలు వేసి నివాళులర్పించారు. 



ఎన్టీఆర్‌ తెదేపాను స్థాపించి చేపట్టిన కార్యక్రమాలు, అధికారంలోకి వచ్చాక తీసుకున్న నిర్ణయాలను గుర్తుచేసుకున్నారు. ఆయన ఆశయసాధనకు చేపట్టాలసిన కార్యక్రమాలను యువతకు నేతలు వివరించారు. ఈ సందర్భంగా జయరాం కోమటి మాట్లాడుతూ వైకాపా ప్రభుత్వం ఏపీని ఎలా దివాళా తీయించిందో చెప్పారు. తెదేపా ప్రభుత్వం అధికారంలోకి రావాల్సిన ఆవశ్యకతను ఆయన వివరించారు. అనంతరం ఎన్టీఆర్‌ చిత్రాల్లోని పాటలతో పాటు అనేక సాంస్కృతిక కార్యక్రమాలతో యువత, చిన్నారులు అలరించారు. ఈ కార్యక్రమంలో పెద్ద ఎత్తున ప్రవాసాంధ్రులు పాల్గొన్నారు. 



Shooting: ఇంగ్లాండ్‌లో కాల్పుల కలకలం.. ఆరుగురి మృతి!



లండన్‌: నైరుతి ఇంగ్లాండ్‌లోని ప్లైమౌత్ నగరంలో శుక్రవారం ఉదయం కాల్పుల కలకలం చోటుచేసుకుంది. ఈ ఘటనలో ఆరుగురు చనిపోయినట్లు స్థానిక పోలీసులు తెలిపారు. కాల్పులకు తెగబడిన దుండగులకు ఉగ్రవాదులతో ఎలాంటి సంబంధాలు లేవని ప్రాథమికంగా ధ్రువీకరించామన్నారు. మృతుల్లో కాల్పుల జరిపిన ఓ వ్యక్తి కూడా ఉండొచ్చని పోలీసులు అనుమానం వ్యక్తం చేశారు.

ఈ ఘటనలో మరికొంత మందికి గాయాలైనట్లు డెవాన్, కార్న్‌వాల్ పోలీసులు ట్విట్టర్‌లో పేర్కొన్నారు. వారిని ఆసుపత్రికి తరలించినట్లు తెలిపారు. కీహామ్​జిల్లాలో జరిగిన ఈ ఘటనపై మరిన్ని వివరాలు అందించడానికి పోలీసులు నిరాకరించారు. ఎయిర్​ అంబులెన్స్​, పారా మెడికల్​ సిబ్బంది త్వరితగతిన స్పందించారు. చనిపోయిన వారిలో ఇద్దరు మహిళలు ఉన్నారు.

USA: ఏటా 20 లక్షల కొత్త ఉద్యోగాలు వచ్చే అవకాశం

అమెరికాలో మౌలిక వసతులకు మహర్దశ

రూ.75 లక్షల కోట్ల ప్రణాళికకు సెనేట్‌ ఆమోదం 



వాషింగ్టన్‌: అమెరికాలో మౌలిక సదుపాయాలను మరింత మెరుగుపర్చే దిశగా కీలక ముందడుగు పడింది. దాదాపు రూ.75 లక్షల కోట్ల (1 ట్రిలియన్‌ డాలర్లు) విలువైన జాతీయ మౌలిక వసతుల ప్రణాళికను ముందుకు తీసుకెళ్లేందుకు సెనేట్‌ ప్రాథమికంగా ఆమోదం తెలిపింది. దేశాధ్యక్షుడు జో బైడెన్‌ ఈ ప్రణాళికను ప్రతిష్ఠాత్మకంగా భావిస్తున్నారు. రిపబ్లికన్లు అభ్యంతరం వ్యక్తం చేస్తుండటంతో దాని అమలుపై కొన్నాళ్లుగా అనిశ్చితి నెలకొంది. నిధుల వ్యయానికి సంబంధించి కొన్ని నిబంధనలను సవరించేందుకు ప్రభుత్వం అంగీకరించడంతో.. 67-32 ఓట్ల తేడాతో దానికి తాత్కాలిక ఆమోద ముద్ర లభించింది. సెనేట్‌లో రిపబ్లికన్లు, డెమొక్రాట్ల బలం 50-50గా ఉంది. తాజా ప్రణాళికకు తుది ఆమోదం లభించేందుకు కనీసం 60 మంది సభ్యుల మద్దతు అవసరం. తుది ఆమోదం విషయంలో రిపబ్లికన్లు ఎంతమేరకు సహకరిస్తారన్నదానిపై ప్రస్తుతానికి స్పష్టత లేదు. 1 ట్రిలియన్‌ డాలర్ల విలువైన ఈ ప్రణాళిక అమలైతే.. అమెరికాలో దశాబ్ద కాలం పాటు ఏటా 20 లక్షల కొత్త ఉద్యోగాలు పుట్టుకొచ్చే అవకాశాలున్నాయి. 

US Visa: వీసా రెన్యువల్‌కు నో మెయిల్‌.. ఓన్లీ డ్రాప్‌ బాక్స్‌!



ముంబయి: అమెరికా (USA) వీసా రెన్యువల్‌ చేయాలనుకునేవారు డ్రాప్‌బాక్స్‌ (Drop Box) ద్వారా దరఖాస్తులు సమర్పించవచ్చని భారత్‌లోని అమెరికా దౌత్యకార్యాలయం (US Embassy) ప్రకటిచింది. మెయిల్స్‌ ద్వారా వీసా రెన్యువల్‌ చేయడాన్ని స్వాగతించబోమని తెలిపింది. ఈ మేరకు అభ్యర్థుల ప్రశ్నకు బదులిచ్చింది. మరోవైపు ఈ ఏడాదిలో భారతీయులకు రికార్డు స్థాయిలో వీసాలు మంజూరు చేసేందుకు ముమ్మర ప్రయత్నాలు చేస్తున్నట్లు ముంబయిలో యూఎస్‌ కాన్సులేట్‌ జనరల్‌ జాన్‌ బల్లార్డ్‌ వెల్లడించారు. ‘‘యూఎస్‌ వీసాల కోసం ఈ ఏడాది భారత్‌ నుంచి రికార్డు స్థాయిలో దరఖాస్తులు వస్తాయని భావిస్తున్నాం. అందుకు అనుగుణంగా ఏర్పాట్లు చేస్తున్నాం.’’ అని జాన్‌ బల్లార్డ్‌ తెలిపారు. 2022లో 1,25,000 విద్యార్థి వీసాలను మంజూరు చేసినట్లు ఆయన గుర్తు చేశారు. 

వీసా మంజూరు, రెన్యువల్‌కు పడుతున్న సమయాన్ని దృష్టిలో పెట్టుకొని సిబ్బందిని పెంచడంతో పాటు ‘డ్రాప్‌ బాక్స్‌’ విధానాన్ని అనుసరిస్తున్నట్లు చెప్పారు. డ్రాప్‌ బాక్స్‌ విధానంలో.. ఇంటర్వ్యూ లేకుండా వీసా రెన్యువల్‌కు దరఖాస్తు చేసుకోవచ్చు. నాలుగేళ్లుగా అమెరికా వీసా ఉన్నవారు ఇందుకు అర్హులు. వెల్లువెత్తుతున్న వీసా దరఖాస్తులను దృష్టిలో ఉంచుకొని భారత్‌లోని యూఎస్‌ ఎంబసీ గత నెలలో ప్రత్యేక చర్యలు మొదలు పెట్టింది. మొదటిసారి వీసా దరఖాస్తు చేసుకున్న వారికి ఇంటర్వ్యూ నిర్వహణతోపాటు నిరీక్షణ సమయాన్ని తగ్గించేందుకు దేశ వ్యాప్తంగా సిబ్బందిని పెంచుతోంది. ఇందులో భాగంగానే భారత్‌లోని కాన్సులేట్‌ కార్యకలాపాలను వేగవంతం చేసింది. దిల్లీలోని యూఎస్‌ ఎంబసీతోపాటు ముంబయి, చెన్నై, హైదరాబాద్‌, కోల్‌కతాలోని కాన్సులేట్‌ కేంద్రాల్లోనూ ప్రతి శనివారం వీసా దరఖాస్తు దారులకు ప్రత్యేక ఇంటర్వ్యూలు నిర్వహించాలని నిర్ణయించింది. ఈ కార్యక్రమాన్ని జనవరి 21న లాంఛనంగా ప్రారంభించారు.

వీసా కోసం దరఖాస్తు చేసుకున్న వారి అవసరాల్ని దృష్టిలో ఉంచుకొని అమెరికా నుంచి వీడియో కాన్ఫరెన్స్‌ ద్వారా కూడా ఇంటర్వ్యూలు చేస్తున్నామని యూఎస్‌ ఎంబసీ ఓ ప్రకటనలో తెలిపింది. అంతేకాకుండా రానున్న రోజుల్లో  పదుల సంఖ్యలో కాన్సులేట్‌ ఆఫీసర్లను తాత్కాలిక ప్రాతిపదికన భారత్‌కు తీసుకు రానున్నట్లు వెల్లడించింది. వీసా జారీ ప్రక్రియను వేగవంతం చేసేందుకు ఇది ఎంతగానో దోహదం చేస్తుందని పేర్కొంది.

PV Sindhu: పీవీ సింధును సత్కరించిన ‘సింగపూర్‌ తెలుగు సమాజం’



ఇంటర్నెట్‌డెస్క్‌: సింగపూర్‌ ఓపెన్‌ బ్యాడ్మింటన్‌ విజేతగా నిలిచిన తెలుగు తేజం పీవీ సింధును ‘సింగపూర్‌ తెలుగు సమాజం’ ప్రత్యేకంగా అభినందనలు తెలిపి సత్కరించింది. సింగపూర్‌లో ఏర్పాటు చేసిన కార్యక్రమంలో సింధుతో పాటు ఆమె తండ్రి వెంకట రమణను ఆ సంఘం ప్రతినిధులు సన్మానించారు. ఈ సందర్భంగా సింగపూర్‌ తెలుగు సమాజం అధ్యక్షుడు కోటిరెడ్డి మాట్లాడుతూ పీవీ సింధు తన ఆటతీరుతో భారతదేశంతో పాటు తెలుగువారందరూ గర్వించేలా చేసిందని.. భవిష్యత్‌లో మరిన్ని కీర్తి శిఖరాలు అధిరోహించాలన్నారు. కామెన్వెల్త్‌, వరల్డ్‌ ఛాంపియన్‌ షిష్‌లోనూ ఆమె విజయం సాధించాలని ఆకాంక్షించారు. 



తనను సత్కరించిన సింగపూర్‌ తెలుగు సమాజానికి పీవీ సింధు కృతజ్ఞతలు తెలిపారు. సంఘం ఆధ్వర్యంలో నిర్వహిస్తున్న కార్యక్రమాలను తెలుసుకుని.. సింగపూర్‌లో నివసించే తెలుగువారికి చేస్తున్న సేవలను ఆమె కొనియాడారు. సింగపూర్‌ తెలుగు సమాజం జులై 31న నిర్వహించనున్న బ్యాడ్మింటన్‌ టోర్నీలో పాల్గొననున్న  క్రీడాకారులకు సింధు శుభాకాంక్షలు తెలిపారు. ఆగస్టు 13న సింగపూర్‌లో తెలుగు వనితలకు మాత్రమే ప్రతిష్ఠాత్మకంగా నిర్వహించనున్న ‘నారీ’ కార్యక్రమంలో మహిళంతా పాల్గొని విజయవంతం చేయాలని పిలుపునిచ్చారు.

Modi: అమెరికా చేరుకున్న ప్రధాని నరేంద్ర మోదీ



వాషింగ్టన్‌: భారత ప్రధాని నరేంద్రమోదీ అమెరికా చేరుకున్నారు. వాషింగ్టన్‌ విమానాశ్రయంలో ఆయనకు ఘనస్వాగతం లభించింది. పలువురు ఎన్నారైలు భారత జాతీయ జెండాలతో మోదీకి స్వాగతం పలికారు. మూడు రోజులపాటు అక్కడ ఆయన పర్యటన కొనసాగనుంది. 



అమెరికాతో ద్వైపాక్షిక సంబంధాల బలోపేతమే లక్ష్యంగా మోదీ పర్యటన కొనసాగనుంది. ఐక్యరాజ్యసమితి సర్వసభ్య సమావేశం, క్వాడ్‌ సదస్సుల్లో ఆయన పాల్గొననున్నారు. అమెరికా అధ్యక్షుడు జో బైడెన్‌, ఉపాధ్యక్షురాలు కమలా హారిస్‌తోనూ ప్రధాని సమావేశం కానున్నారు. రక్షణ, భద్రత, వాణిజ్యం, పెట్టుబడులు, ఉగ్రవాద నిర్మూలన, అఫ్గాన్‌ పరిణామాలు తదితర అంశాలపై వారితో మోదీ చర్చించనున్నారు. ఈనెల 26న ఆయన తిరిగి స్వదేశానికి రానున్నారు.





గోకరాజుపల్లిలో తానా సేవా కార్యక్రమాలు విజయవంతం



వీరులపాడు: ఉత్తర అమెరికా తెలుగు సంఘం (తానా), తానా ఫౌండేషన్‌ ఆధ్వర్యంలో తెలుగు రాష్ట్రాల్లో నిర్వహిస్తున్న చైతన్య స్రవంతి వేడుకల్లో భాగంగా ఎన్టీఆర్‌ జిల్లా వీరులపాడు మండలంలోని గోకరాజుపల్లిలో తానా సేవా కార్యక్రమాలు విజయవంతమయ్యాయి. తానా అపలాచియన్‌ రీజియన్‌ సమన్వయకర్త నాగ పంచుమర్తి ఆధ్వర్యంలో ఈ కార్యక్రమాలు నిర్వహించారు. ఈ సందర్భంగా విద్యార్థులకు రూ.6లక్షల విలువైన స్కాలర్‌షిప్‌లు, దివ్యాంగులకు ట్రై సైకిల్స్‌, మహిళలకు కుట్టు మిషన్లు, విద్యార్థులకు సైకిళ్లు పంపిణీ చేశారు. ఉచిత వైద్య శిబిరాలు ఏర్పాటు చేసి అవసరమైన వారికి వైద్య పరీక్షలు నిర్వహించి ఉచితంగా మందులు పంపిణీ చేశారు.



ఈ కార్యక్రమానికి ముఖ్య అతిథులుగా కేశినేని చిన్ని, మాజీ ఎమ్మెల్యే తంగిరాల సౌమ్య విచ్చేశారు. తానా అధ్యక్షుడు అంజయ్య చౌదరి, తానా ఫౌండేషన్‌ ఛైర్మన్‌ వెంకటరమణ యార్లగడ్డ, చైతన్య స్రవంతి కో-ఆర్డినేటర్‌ సునీల్‌ పాంత్రాతో పాటు రాజ కసుకుర్తి, ఉమా కటికి, శ్రీనివాస్‌ కూకట్ల, శశాంక్‌ యార్లగడ్డ, ఠాగూర్‌ మల్లినేని, జోగేశ్వరరావు పెద్దిబోయిన తదితరులు ఈ కార్యక్రమంలో పాల్గొన్నారు.



ఈ సందర్భంగా అంజయ్య చౌదరి మాట్లాడుతూ.. ప్రపంచంలోనే తానా అతిపెద్ద సంస్థ అని, అమెరికాలో తెలుగు భాష, సంస్కృతి పరిరక్షణకు తానా చేస్తున్న కృషిని వివరించారు. అమెరికాలో చిన్నారులకు తెలుగు భాష నేర్పించేందుకు తానా పాఠశాలను ఏర్పాటు చేశామని, తెలుగు కళల పరిరక్షణకు వీలుగా అమెరికాలో నిర్వహించే కార్యక్రమాల్లో ఇక్కడి కళాకారులకు అవకాశం కల్పిస్తున్నామని చెప్పారు. తెలుగు రాష్ట్రాల్లో తానా చైతన్య స్రవంతి ద్వారా రైతులకు, ఇతరులకు సేవా కార్యక్రమాలు అందిస్తున్నామని తెలిపారు. పలువురు తానా నాయకులు మాట్లాడుతూ.. అమెరికాలో స్థిరపడినా జన్మభూమికి ఏదైనా సేవ చేయాలన్న సంకల్పంతో తానా ద్వారా సేవా కార్యక్రమాలు నిర్వహిస్తున్నట్టు చెప్పారు.





ప్రాచీన తెలుగు సాహిత్యాన్ని భావితరాలకు చేరువ చేయాలి: వెంకయ్య



దిల్లీ: ప్రాచీన తెలుగు సాహిత్యాన్ని భావితరాలకు మరింత చేరువ చేయాల్సిన అవసరముందని ఉపరాష్ట్రపతి వెంకయ్యనాయుడు తెలిపారు. వంగూరి ఫౌండేషన్‌ ఆఫ్‌ ఆమెరికా 7వ ప్రపంచ తెలుగు సాహితీ సదస్సు సభా విశేష సంచికను ఆయన ఆవిష్కరించారు. ఈ తరానికి అర్థమయ్యే రీతిలో తెలుగు సాహితీ పునరుజ్జీవనం సాగాలని ఉప రాష్ట్రపతి సూచించారు. ఇందుకు ప్రతి తెలుగువాడు చొరవ చూపించాలని వెంకయ్యనాయుడు పేర్కొన్నారు. ఇదే మార్గంలో అక్షర సేద్యం నిర్వహిస్తున్న వంగూరి ఫౌండేషన్‌ ఆఫ్‌ అమెరికాను అభినందించారు. భాష, సంస్కృతులు వేర్వేరు కావని, అవి రెండూ ఒకదానితో ఒకటి పెనవేసుకు పోయాయన్నారు.



ATA: ఎన్టీఆర్‌ పాత్రలు ధరించి.. ఘనంగా నీరాజనం

ఆటా మహాసభల్లో అట్టహాసంగా తారకరాముడి శతజయంత్యుత్సవాలు



ఈనాడు, అమరావతి: ఒకే వేదికపై 20 మంది ఎన్టీఆర్‌లు.. వివిధ వేషధారణల్లో ఒకేసారి కదలివస్తే చూసేవారికి కన్నుల పండుగే కదా..! అమెరికాలోని వాషింగ్టన్‌ డీసీలో ఎన్టీఆర్‌ శతజయంత్యుత్సవాల్ని ఘనంగా నిర్వహించిన ఆయన అభిమానులు అలాంటి అద్భుతాన్నే ఆవిష్కరించారు. అమెరికా తెలుగు అసోసియేషన్‌ (ఆటా) 17వ మహాసభలు వాషింగ్టన్‌ డీసీలో ఈ నెల 1 నుంచి మూడో తేదీ వరకు ఘనంగా జరిగాయి. మూడో రోజు ఎన్టీఆర్‌ శతజయంత్యుత్సవాల్ని అట్టహాసంగా నిర్వహించారు. ఆయన సినీ, రాజకీయ ప్రస్థానానికి అద్దం పట్టేలా ఒక నృత్య రూపకాన్ని ప్రదర్శించారు. ‘వంద ఏళ్ల పండుగకు వందనాలు అందుకో.. వందల తరములకైనా... అందరు ఆనందమొందు సుందర గంభీర రూపమా’ అంటూ ఎన్టీఆర్‌ గొప్పతనాన్ని కీర్తిస్తూ పలువురు యువతులు శాస్త్రీయ నృత్యాభినయంతో ఆయనకు నీరాజనాలు పట్టడంతో నృత్య రూపకం మొదలైంది. ఎన్టీఆర్‌ నవరసాల్ని వేదికపై ప్రదర్శించేలా మూల్పూరి వెంకట్రావు తెలుగువారితో మాట్లాడి చక్కటి పాట రాయించారు. ఆ పాటకు లక్ష్మీకాంత రాపర్ల చక్కటి నృత్యరీతుల్ని సమకూర్చారు. 

వేదికపై ఏర్పాటు చేసిన భారీ తెరపై ఎన్టీఆర్‌ వివిధ సినిమాల్లో పోషించిన పాత్రల చిత్రాలు ప్రదర్శితమవుతుండగా ఆ కళాకారిణులు చేసిన నృత్యం ఆహూతుల్ని విశేషంగా ఆకట్టుకుంది. మరో గీతానికి కళాకారిణులు నృత్యం చేస్తుండగానే.. ఎన్టీఆర్‌ ధరించిన పలు పాత్రల వేషధారణల్లో ఒక్కొక్కరుగా వేదికపైకి వచ్చారు. గుండమ్మ కథలో ఎన్టీఆర్‌ వేషధారణలో, బృహన్నల, భీష్ముడు, శ్రీరాముడు, శ్రీకృష్ణుడు, శివుడు వంటి పౌరాణిక పాత్రల్లో, కొండవీటి సింహం తదితర సాంఘిక సినిమాల్లో ఎన్టీఆర్‌ ధరించిన వేషధారణలతో ప్రవాసాంధ్రులు వేదికపైకి వచ్చి హావభావాలతో మెప్పించారు. 



మాతృభూమికి మరింత సేవ చేయండి:ఎన్నారైలకు ఉప రాష్ట్రపతి, ప్రధాని శుభాకాంక్షలు



దిల్లీ: ప్రవాస భారతీయులు ద్విగుణీకృత ఉత్సాహంతో మాతృభూమికి మరింత సేవ చేయాలని ఉప రాష్ట్రపతి ఎం.వెంకయ్యనాయుడు కోరారు. ‘ప్రవాస భారతీయ దినోత్సవం’ సందర్భంగా అందరికీ శుభాకాంక్షలు తెలుపుతూ మన దేశ సాంస్కృతిక రాయబారులుగా విదేశాల్లో వ్యవహరించాలని ఆయన సూచించారు. ఈ మేరకు ఉప రాష్ట్రపతి కార్యాలయం ఆదివారం ట్వీట్‌ చేసింది. ‘ప్రపంచం నలుమూలలకు విస్తరించిన ప్రవాస భారతీయుల విజయాలు.. మూలాలకు వారు కట్టుబడి ఉన్న విధానం మనకు గర్వకారణం’ అని ప్రధానమంత్రి నరేంద్ర మోదీ, విదేశీ వ్యవహారాల శాఖ మంత్రి ఎస్‌.జైశంకర్‌ ట్వీట్లు చేశారు. భారతదేశాన్ని తతిమ్మా ప్రపంచంతో అనుసంధానం చేస్తున్న ఓ జీవ వంతెనలా ప్రవాస భారతీయులు కృషి చేస్తున్నారని విదేశీ వ్యవహారాల శాఖ సహాయ మంత్రి వి.మురళీధరన్‌ ప్రశంసించారు. ప్రవాస భారతీయ దివస్‌ యువజన సదస్సును ఉద్దేశించి ఆయన మాట్లాడుతూ.. సైన్స్‌ అండ్‌ టెక్నాలజీ రంగంలో ప్రవాసులతో కలిసి పనిచేసేందుకు కేంద్ర ప్రభుత్వం పలు చర్యలు తీసుకుంటోంది’ అన్నారు. 1915లో ఇదే తేదీన (జనవరి 9) మహాత్మాగాంధీ దక్షిణాఫ్రికా నుంచి భారత్‌కు తిరిగివచ్చి.. చరిత్ర సృష్టించారు. ఆ రోజుకు గుర్తుగా ఏటా ప్రబాస భారతీయ దినోత్సవం నిర్వహిస్తున్నారు.

ఫిలడేల్ఫియాలో తానా ఆధ్వర్యంలో అంతర్జాతీయ మహిళా దినోత్సవ వేడుకలు



అమెరికా: అమెరికాలోని ఫిలడెల్ఫియాలో ఉత్తర అమెరికా తెలుగు సంఘం (తానా) ఆధ్వర్యంలో మహిళా దినోత్సవ వేడుకలు ఘనంగా జరిగాయి. పెన్సిల్వేనియాలోని ఫిలడెల్ఫియాకు ఆనుకుని ఉన్న వెస్ట్ చెస్టర్‌లో మార్చి 11న మిడ్ అట్లాంటిక్ తానా టీం ఆధ్వర్యంలో ఈ వేడుకలు నిర్వహించారు. మహిళా సాధికారతకు పెద్దపీట వేసి, అవని నుంచి అంతరిక్షం వరకు అన్ని రంగాలలో పురుషులతో సరిసమానంగా రాణిస్తున్న మహిళామణులందరిలో సృజనాత్మకతను తట్టి లేపే పలు కార్యక్రమాలు చేపట్టారు. ఈ కార్యక్రమంలో 600 మందికి పైగా పెన్సిల్వేనియా, న్యూ జెర్సీ పరిధిలోని ఎందరో ప్రవాస తెలుగింటి ఆడపడుచులు హాజరయ్యారు. ఆటపాటలతో, నృత్య ప్రదర్శనలతో, ఫ్యాషన్ షోలతో ఆద్యంతం ఉత్సాహంగా సందడి చేశారు. మగువలు, పిల్లలు ప్రదర్శించిన నృత్యాలు ప్రత్యేక ఆకర్షణగా నిలిచాయి. సెలవు దినాన్ని సంభ్రమాశ్చర్యాలతో, ఆసాంతం ఆహ్లాద పరిచేలా వేడుక కనులవిందుగా నిర్వహించారని అక్కడకు వచ్చిన మహిళలు తమ అనుభూతిని పంచుకున్నారు.



ఈ వేడుకలను పురస్కరించుకుని తానా అధ్యక్షులు అంజయ్యచౌదరి లావు మహిళలకు శుభాకాంక్షలు తెలిపారు. తానా 23వ మహాసభల సమన్వయకర్త రవి పొట్లూరి మాట్లాడుతూ.. సమాజ నిర్మాణంలో సగభాగమైన స్త్రీ సమానత్వమే మన ప్రగతికి మూలమన్నారు. విద్య, వైద్య, వ్యాపార, రాజకీయ, క్రీడ, ఆర్థిక, అంతరిక్ష, టెక్నాలజీ వంటి పలు రంగాల్లో మహిళలు ఎన్నో విజయాలు సాధిస్తున్నారని పేర్కొన్నారు. రంగం ఏదైనా పురుషులతో సమానంగా ఉన్నత శిఖరాలు అందుకుంటున్నారని ప్రశంసించారు. ‘‘మహిళలు మీకు జోహార్లు’’ అంటూ వందనం చేశారు. తానా కమ్యూనిటీ సర్వీసెస్ కోఆర్డినేటర్ రాజా కసుకుర్తి మాట్లాడుతూ.. స్త్రీల జీవన ప్రమాణాలు దేశ అభ్యున్నతికి కొలమానాలని పేర్కొన్నారు. ఒక తల్లిగా, తోబుట్టువుగా, బిడ్డగా, భార్యగా రకరకాల అవతారాలలో మగవారి జీవితానికి ఒక అర్థం పరమార్థం తెచ్చే మహిళామూర్తులందరికి పాదాభివందనం అని అన్నారు. తానా ఉమెన్ కోఆర్డినేటర్ ఉమా కటికి ప్రసంగం మహిళలందరిలోనూ స్ఫూర్తినింపేలా సాగింది. ఉమెన్స్ సర్వీసెస్ కోఆర్డినేటర్‌గా అందించిన సేవలు, గృహహింసకు లోనైనా మహిళలకు, వరకట్న వేధింపులకు గురైన మగువలకు ఆసరాగా నిలిచినిన పలు సందర్భాలు ఆమె నెమరేసుకున్నారు. 



ఈ సందర్భంగా వైద్య రంగంలో అత్యున్నత సేవలందిస్తునందుకు గానూ ప్రముఖ వైద్యురాలు డా.శైలజ ముసునూరు, డా.ప్రమీల మోటుపల్లి, డాక్టర్ ప్రశాంతి బొబ్బా, స్వర్ణ జువెలర్స్ అలివేలు రాచమడుగు, మిస్ ఇండియా డెలావేర్ శ్వేతా కొమ్మోజీని ఘనంగా సత్కరించారు.మిడ్ అట్లాంటిక్ మహిళా కోఆర్డినేటర్ సరోజ పావులూరి, భవాని కొత్తపల్లి, లక్ష్మి ముద్దన, మనీషా మేక, రాజేశ్వరి కొడాలి, భవాని మామిడి, దీప్తి కొక, రమ్య పావులూరి, లక్ష్మి కసుకుర్తి, మైత్రి నడింపల్లి, ఇందు పొట్లూరి, రూప ముద్దన, హిమబిందు కోడూరు, స్మిత తదితరులు ఈ కార్యక్రమ విజయానికి కృషి చేశారు.



ఈ కార్యక్రమంలో తానా 23వ మహాసభల ఎగ్జిక్యూటివ్ డైరెక్టర్ రవి మందలపు, కార్యదర్శి సతీష్ తుమ్మల, మిడ్ అట్లాంటిక్ ప్రాంత ప్రతినిధి సునీల్ కోగంటి, తానా ఫౌండేషన్ ట్రస్టీ శ్రీనివాస్ ఓరుగంటి, తానా టీం స్క్వేర్ కో చైర్ కిరణ్ కొత్తపల్లి, రంజిత్ మామిడి, చలం పావులూరి, ఫణి కంతేటి, ప్రసాద్ కొత్తపల్లి, విశ్వనాథ్ కోగంటి, రామ ముద్దాన, రవి తేజ ముత్తు, కృష్ణ నందమూరి, కోటి బాబు యాగంటి, సాంబయ్య కోటపాటి, గోపి వాగ్వాల, సతీష్ మేక, సతీష్ చుండ్రు, వెంకట్ సింగు, మూర్తి నూతనపాటి, రమణ రాకోతు, హర్రీస్ బర్గ్ తానా టీం, తెలుగు అసోసియేషన్ అఫ్ గ్రేటర్ డెలావేర్ వాలీ అధ్యక్షులు ముజీబుర్ రెహ్మాన్ తదితరులు పాల్గొన్నారు.

ఇక ఈ కార్యక్రమంలో భాగంగా పసందైన విందు స్పాన్సర్ చేసినందుకు గానూ డెక్కన్ స్పైస్ వారికి, రుచికరమైన కాఫీ స్పాన్సర్ చేసిన భూమి కాఫీ ప్రొప్రైటర్ పాపారావు ఉండవల్లి, స్వర్ణ జెవెలర్స్‌, లక్ష్మి మోపర్తి, వ్యాఖ్యాతగా వ్యవహరించిన లక్ష్మి కులకర్ణి, మాన్విత యాగంటి, వ్యోం కొత్తపల్లి, కార్యక్రమం జయప్రదం చేసిన నారీమణులకు, వాలంటీర్లకు ఫిలడెల్ఫియా తానా టీం ప్రత్యేక ధన్యవాదాలు తెలిపారు. 



ఇంతమంది ఆదర్శ వనితలు ఒక చోట చేరి, అటపాటలతో, కేరింతలతో హోరేత్తించడం తమకు ఎంతో సంతృప్తినిచ్చిందంటూ వేడుకకు వచ్చినవారికి నిర్వాహకులు కృతజ్ఞతలు తెలిపారు. రస్నా బేబీ, సింహాద్రి ఫేమ్ చిత్ర కథానాయిక అంకిత ఝవేరి రాకతో వేడుక మరింత శోభాయమానంగా మారింది. 


 

నారా లోకేశ్ పాదయాత్రకు తెదేపా సౌదీ అరేబియా మద్దతు



ఇంటర్నెట్‌ డెస్క్‌: తెదేపా ప్రధాన కార్యదర్శి నారా లోకేశ్‌ చేపట్టిన ‘యువగళం’ పాదయాత్రకు ఎన్నారై తెదేపా సౌదీ అరేబియా కార్యవర్గం మద్దతు తెలిపింది. ‘యువగళం’ పాదయాత్రకు సంఘీభావం తెలుపుతూ అల్‌ ఖొబర్‌లో వందలాది తెలుగు దేశం పార్టీ కార్యకర్తలు, అభిమానులు పాదయాత్ర నిర్వహించారు. అనంతరం నిర్వహించిన సమావేశంలో చంద్రబాబు నాయుడు ఏపీలో మరోసారి అధికారంలోకి రావాలని ఆకాంక్షించారు. లోకేశ్‌ పాదయాత్రకు ఎన్నారైల తోడ్పాటు గురించి చర్చించారు. 



సమావేశానికి సౌదీ అరేబియా తెదేపా అధ్యక్షుడు ఖలిద్ సైఫుల్లా అధ్యక్షత వహించారు. గల్ఫ్‌ కౌన్సిల్ అధ్యక్షుడు రావి రాధాకృష్ణ స్వాగతోపన్యాసం చేశారు. జగన్ పాలనతో జరుగుతున్న నష్టాన్ని గురించి ఆయన వివరించారు. తెదేపాను అధికారంలోకి తీసుకురావటానికి లోకేశ్‌ చేస్తున్న పాదయాత్రకు మద్దతు తెలిపి ఆంధ్రప్రదేశ్‌ను కాపాడుకుందామని పిలుపునిచ్చారు. కార్యక్రమంలో భరద్వాజ్‌, చంద్ర శేఖర్, భాస్కర్, చిన్నా, కోగంటి శ్రీనివాస్‌, భాను ప్రకాష్, నియాజ్‌, పవన్, సత్య, నవీన్, శ్రీనివాస్‌, శర్మ, రమేష్, ఝాన్సీ, శ్రావ్య, వర్దిని, లక్ష్మి, సమీర, ఆంధ్ర వెల్ఫేర్‌ అసోసియేషన్‌ సభ్యులు తదితరులు పాల్గొన్నారు. 



పెన్సిల్వేనియా, హారీస్‌బర్గ్‌ లో ‘తానా కన్వెన్షన్ కిక్‌ ఆఫ్‌ మీటింగ్‌’కు అనూహ్య స్పందన



పెన్సిల్వేనియా: ఉత్తర అమెరికా తెలుగు సంఘం (తానా) రెండేళ్ళకోసారి అంగరంగ వైభవంగా నిర్వహించే మహాసభలు జులై 7,8,9 తేదీల్లో ఫిలదెల్ఫియాలోని కన్వెన్షన్ సెంటర్‌లో జరగనున్నాయి. ఈ మహాసభలకు ముందు జరిగే ప్రచార కార్యక్రమాల్లో భాగంగా పెన్సిల్వేనియా, హారీస్‌బర్గ్‌ లో ‘తానా కన్వెన్షన్ కిక్‌ ఆఫ్‌ మీటింగ్‌’ జరిగింది.  తానా అధ్యక్షులు అంజయ్య చౌదరి లావు, తానా మహాసభల కన్వీనర్‌ రవి పొట్లూరి ఆధ్వర్యంలో జరిగిన ఈ కార్యక్రమానికి తానా సభ్యులు, శ్రేయోభిలాషులు, దాతలు, ఇతర తెలుగు సంఘాల నాయకులు హాజరై మహాసభల విజయవంతానికి తమ వంతు సహకారం అందిస్తామని హామీ ఇచ్చారు. 



ఈ సందర్భంగా అంజయ్య చౌదరి మాట్లాడుతూ.. అమెరికాలోని తెలుగువారితో పాటు ఇక్కడి కమ్యూనిటీ, తెలుగు రాష్ట్రాల్లోని ప్రజలకు కూడా తానా సేవలందిస్తున్న విషయాన్ని తెలియజేశారు. ఇక ముందు కూడా కమ్యూనిటీకి అవసరమైన సేవా కార్యక్రమాలతో పాటు సహకారం అందించేందుకు ఎల్లప్పుడూ ముందుంటుందని చెప్పారు. తానా మహాసభల కన్వీనర్‌ రవి పొట్లూరి మాట్లాడుతూ.. తానా మహాసభల్లో పాల్గొనడమే గొప్పగా భావిస్తారని, ఈసారి మహాసభలను ఫిలదెల్ఫియాలో దాదాపు 22 ఏళ్ల తర్వాత నిర్వహిస్తున్నామని తెలిపారు. మహాసభలను విజయవంతం చేయాల్సిన బాధ్యత ఈ ప్రాంతంలోని తెలుగువారందరిపైనా ఉందన్నారు. మహాసభల విజయవంతానికి సహకరించేందుకు ముందుకు వచ్చిన దాతలకు కృతజ్ఞతలు తెలిపారు. 



ఈ కార్యక్రమంలో తానా మహాసభల ఎగ్జిక్యూటివ్‌ డైరెక్టర్‌ రవి మందలపు, కార్యదర్శి సతీష్‌ తుమ్మల, మిడ్‌ అట్లాంటిక్‌ ప్రాంత ప్రతినిధి సునీల్‌ కోగంటి, విల్మింగ్టన్‌ సిటీ కోఆర్డినేటర్‌ లక్ష్మణ్‌ పర్వతనేని, హారీస్‌ బర్గ్‌ సిటీ కోఆర్డినేటర్‌ వెంకట్‌ చిమిలి, శ్యామ్‌ బాబు వెలువోలు, ఆటా మాజీ అధ్యక్షుడు పరమేష్‌ భీంరెడ్డి, సతీష్‌ చుండ్రు, వెంకట్‌ సింగు, కిరణ్‌ కొత్తపల్లి, రామకృష్ణ పమిడిముక్కల, హను తిరుమలరెడ్డి తదితరులు పాల్గొన్నారు. ఆటా, నాటా, టాటా, డాటా, హారీస్‌బర్గ్‌ తెలుగు సంఘం ప్రతినిధులతోపాటు తదితరులు  హాజరై తానా మహాసభలకు తమ తోడ్పాటు ఉంటుందని ప్రకటించారు.

దిగ్విజయంగా తెలుగు కళాసమితి, తానా సంగీత ‘రాగావధానం’



న్యూజెర్సీ: అమెరికాలోని ఎడిసన్ నగరంలో న్యూజెర్సీ తెలుగు కళా సమితి, ఉత్తర అమెరికా తెలుగు సంఘం (తానా ) సెప్టెంబర్‌ 17న నిర్వహించిన ప్రత్యేక  సంగీత ‘రాగావధానం’ కార్యక్రమం దిగ్విజయంగా జరిగింది. గాన విద్యా ప్రవీణ, గురు గరికిపాటి వెంకట ప్రభాకర్ అవధానిగా.. ఈ సంగీత ప్రధానమైన కార్యక్రమాన్ని విజయవంతంగా నిర్వహించారు. తెలుగు భాషకే తలమానికమై, సాహిత్యపరంగా ఎంతో ప్రాచుర్యం పొందిన ‘అష్టావధానం’ మాదిరిగానే ఈ ‘రాగావధానాన్ని’ కూడా కేవలం సంగీత పరమైన వివిధ అంశాలతో నిర్వహించడం విశేషం. న్యూజెర్సీలో తొలిసారి నిర్వహించిన ఈ వినూత్న కార్యక్రమానికి 350మందికి పైగా సంగీత రసజ్ఞులు పాల్గొని   కార్యక్రమాన్ని విజయవంతం చేశారు.



తొలుత కార్యదర్శి రవి కృష్ణ అన్నదానం, కల్చరల్  కార్యదర్శి బిందు యలమంచిలి ఈ సదస్సుకు  విచ్చేసిన వారిని  సాదరంగా ఆహ్వానించారు. గరికిపాటి వెంకట ప్రభాకర్ వద్ద సంగీత శిక్షణ పొందిన శిష్య బృందం నిహాల్ సాయి కనిశెట్టి, ఉల్లాస్ కావూరి, అనుష్క బంజా, ఆరుషి సాయి వీణ, వందిత పి. గబ్బిట, కళ్యాణి దేశపాండే, రమా ప్రభ, రవి కామరాసు, డాక్టర్ పద్మశ్రీ వేలూరి, నీలవేణి కందుకూరి, డా. లక్ష్మీ కిషోర్ రెండు పాటలు శ్రావ్యంగా ఆలపించి సంగీత ప్రియులను అలరించారు. తానా కమ్యూనిటీ  కార్యదర్శి రాజా కసుకుర్తి,  అవధాని  గరికిపాటి వెంకట ప్రభాకర్‌కు స్వాగతం పలికి రాగావధానం కార్యక్రమాన్ని ప్రారంభించాలని కోరారు. ఈ రాగావధాన కార్యక్రమానికి సమన్వయకర్తగా Dr.మధు దౌలపల్లి వ్యవహరించగా, శారదా ఖండవల్లి, వేణు ఓరుగంటి, డా. భాస్కర్ కొంపెల్ల, అరుణ గరిమెళ్ళ, రేఖా బ్రహ్మసముద్రం, జయ చిక్కా, దీప్తి దేశిరాజు  పృచ్ఛకులుగా వ్యవహరించి శాస్త్రీయ సంగీత పట్టుగొమ్మలైన కర్ణాటక, హిందుస్తానీ రాగాలను పైన పేర్కొన్న అంశాల్లో పొందుపరిచి అర్థవంతమైన, నిగూఢమైన, గమ్మత్తైన ప్రశ్నలుగా సంధించారు. వీటికి గురు ప్రభాకర్ తన అసామాన్యమైన సంగీత జ్ఞానంతో, ధారణా ప్రతిభతో, సమయస్పూర్తితో, వివరణ పూర్వకంగా సమస్యలను శ్రావ్యంగా పాడి, పూరించి, అందరి మన్ననలు అందుకున్నారు. రెండు ఆవృతాల్లో జరిగిన ఈ కార్యక్రమంలో త్యాగరాజు, రామదాసు, అన్నమయ్య సంకీర్తనాలతో పాటు సినిమా పాటలు, జానపదాలు, లలిత సంగీతం, దేశభక్తి గీతాలు, పద్యాలు మొదలైన వైవిధ్య భరితమైన అంశాలలో పాటలను ఎంచుకుని, పృచ్చకులు వేరువేరు రాగ తాళాలలో ప్రశ్నలు సంధించారు. ఈ రాగావధాన కార్యక్రమంలో ఈ ప్రక్రియలను సమర్థవంతంగా ప్రదర్శించారు.





అమెరికాలో తెలుగు భాష, సాహిత్యం, సంప్రదాయ కళలను ప్రోత్సహించడానికే ఇలాంటి కార్యక్రమాలు నిర్వహిస్తూ ఉంటామని తెలుగు కళాసమితి అద్యక్షుడు మధు రాచకుళ్ళ తెలిపారు. ఈ సందర్భంగా  తెలుగు కళా సమితి - ఉత్తర అమెరికా తెలుగు సంఘం (తానా )  వారు గరికపాటి వెంకట ప్రభాకర్‌ను స్వర శుభకర అనే బిరుదు ప్రదానం చేసారు. తెలుగు కళా సమితి  కార్యవర్గంతో పాటు ఈ కార్యక్రమంలో ఉత్తర అమెరికా తెలుగు సంఘం (తానా ) ప్రతినిధులు లక్ష్మి దేవినేని,  రాజా కసుకుర్తి, రవి పొట్లూరి, శ్రీనివాస్ ఓరుగంటి, శ్రీనాథ్‌  కోనంకి చౌదరి, శివాని తానా ఉత్సాహంగా పాల్గొన్నారు. ఈ సందర్భంగా తెలుగు కళా సమితి వ్యవస్థాపక సభ్యులైన పోలేపల్లి శంకరరావును, మూర్తి భావరాజు, దాము గేదెలను గౌరవ అతిధులుగా ఆహ్వానించి తెలుగు కళా సమితి కార్యవర్గం ఘనంగా సత్కరించింది. ఉపాధ్యక్షురాలు అనూరాధ దాసరి, యువజన కార్యదర్శి సుధా దేవులపల్లి స్పాన్సర్ల వ్యవహారాలను పర్యవేక్షించారు. కార్యదర్శి రవికృష్ణ అన్నదానం, కల్చరల్ కార్యదర్శి  బిందు యలమంచిలి కార్యక్రమ నిర్వహణ వ్యవహారాలను పర్యవేక్షించారు. కోశాధికారి శ్రీనివాస్ చెరువు ఆడియో, బ్యానర్స్,  కావలసిన వస్తువుల కొనుగోలు వ్యవహారాలను పర్యవేక్షించారు. మెంబర్‌షిప్‌  కార్యదర్శి  జ్యోతి కామరసు మీడియా వ్యవహారాలను పర్యవేక్షించారు. కమ్యూనిటీ కార్యదర్శి వెంకట సత్య తాతా, ఇటి కార్యదర్శి నాగ మహేందర్ వెలిశాల మొత్తం భోజన ఏర్పాట్లు, వాలంటీర్ల వ్యవహారాలను పర్యవేక్షించారు. ఈ కార్యక్రమానికి ఆర్థిక సాయం చేసిన స్పాన్సర్లకు, విజయవంతం చేసేలా కష్టపడిన వాలంటీర్లకు నిర్వాహకులు ప్రత్యేక కృతజ్ఞతలు తెలిపారు.



ఈ కార్యక్రమానికి వివిధ తెలుగు సంఘాల ప్రతినిధులు శ్రీనివాస్ గనగోని (TTA), రఘు శంకరమంచి (Sai Datta Peetham), మురళి మేడిచర్ల  (NATS), ఉషా చింతా(NATA), సంతోష్ రెడ్డి కోరం (ATA),  విలాస్ జంబుల(ATA), రాజ్ చిలుముల (ATA), మధు అన్నా (GSKI), ప్రసాద్ కునిశెట్టి (TPF),  లక్ష్మి & ప్రవీణ్ గూడూరు దంపతులు (SPBMI), శరత్ వేట, మహేష్ నాగళ్ళ (మనబడి), మంజు భార్గవ& మోహన్ దంపతులు(NJTA),  కృష్ణ కొత్త(TPF), స్వాతి & అట్లూరి దంపతులు (కళా వేదిక), నరసింహ పెరుక(TTA), నరేందర్ యారవ (TTA), విజయ భాస్కర్(TTA), కిరణ్ చాగర్లమూడి(TPF), కొడవటిగంటి శ్రీనాథ శర్మ, కొడవటిగంటి మహాదేవ శర్మ(Sanskrit Brothers), విజ్ఞాన్ కుమార్ (తెలుగు జ్యోతి సంపాదకులు) తదితరులు హాజరయ్యారు. 

కోర్సు ప్రారంభానికి ఏడాది ముందే విద్యార్థి వీసా

దరఖాస్తుకు వెసులుబాటు కల్పించిన అమెరికా
12-14 నెలల ముందునుంచి జారీ కానున్న ఐ-20 ధ్రువపత్రాలు  
అంతర్జాతీయ విద్యార్థులకు ఉపశమనం



ఈనాడు, హైదరాబాద్‌: అమెరికాలో చదువుకోవాలనుకునే విద్యార్థులకు శుభవార్త. ఇకనుంచి కోర్సు ప్రారంభ తేదీకి ఏడాది ముందుగానే విద్యార్థి వీసా(ఎఫ్‌-1) కోసం వారు దరఖాస్తు చేసుకోవచ్చు. ఇప్పటివరకు కోర్సు మొదలవడానికి 120 రోజులు లేదా అంతకంటే కంటే తక్కువ సమయం ఉన్నప్పుడు మాత్రమే వీసా ఇంటర్వ్యూ కోసం షెడ్యూల్‌ చేసుకోవాల్సి వచ్చేది. నాలుగు నుంచి ఆరు నెలల ముందుగా మాత్రమే ఆయా విద్యాసంస్థలు ప్రవేశ అనుమతి కోసం ఐ-20 ధ్రువపత్రాలను జారీ చేసేవి. ఫలితంగా కొన్నిసార్లు విద్యార్థులకు ఇబ్బందులు తలెత్తేవి. విద్యాసంస్థల నుంచి ఆలస్యంగా ఐ-20 పత్రాలు రావటం, ఇంటర్వ్యూ తేదీలు లభించకపోవటం వంటివి జరిగేవి. దీంతో ఒక్కోసారి విద్యా సంవత్సరాన్ని సైతం మార్చుకోవాల్సి వచ్చేది. ఈ నేపథ్యంలో అమెరికా అధ్యక్షుడు జో బైడెన్‌ నేతృత్వంలోని సర్కారు విద్యార్థులకు ఉపశమనం కల్పించేలా తాజాగా వీసా నిబంధనలను సడలించింది. దీని ప్రకారం.. ఇకపై విద్యార్థులు తమ కోర్సు ప్రారంభ తేదీకి 365 రోజుల ముందుగా కూడా వీసా పొందవచ్చు. విద్యాసంస్థలు కూడా 12-14 నెలల ముందు నుంచి ఐ-20 పత్రాలను జారీ చేస్తాయి. అయితే విద్యార్థులు అమెరికాలో ప్రవేశించే గడువులో ఎలాంటి మార్పూ చేయలేదు. గతంలో మాదిరిగానే- తరగతుల ప్రారంభానికి 30 రోజుల ముందుగా మాత్రమే వారిని దేశంలోకి రానిస్తారు. నూతన నిబంధనలు తక్షణం అమలులోకి వచ్చినట్లు అమెరికా విదేశాంగశాఖ ప్రకటించింది. తమ దేశంలో చదువుకోవాలనుకునే విద్యార్థులు తప్పనిసరిగా స్టూడెంట్‌, ఎక్స్ఛేంజ్‌ విజిటర్స్‌ సిస్టం (ఎస్‌ఈవీఐఎస్‌)లో నమోదు చేసుకోవాలని స్పష్టం చేసింది. విద్యార్థి జీవిత భాగస్వామి అయినా, వారి మైనరు పిల్లలైనా అమెరికాలో ఉండాలనుకుంటే వేరువేరుగా ఆయా విద్యాసంస్థల నుంచి ఐ-20 పొందాల్సి ఉంటుందని తెలిపింది.

నిబంధనల ప్రకారం.. కోర్సు పూర్తయిన 60 రోజుల్లో విద్యార్థులు అమెరికాను విధిగా వీడి వెళ్లాల్సి ఉంటుంది. కోర్సులు పూర్తయ్యే తేదీని ముందుగానే ఆయా విశ్వవిద్యాలయాలు ఐ-20లో స్పష్టంగా పేర్కొంటాయి. తిరిగి వెళ్లిపోవటానికి ఆ తేదీనే ప్రామాణికంగా తీసుకుంటారు. అనుమతి పొందిన ప్రాక్టికల్స్‌ గడువు కూడా అందులో కలిపే ఉంటుంది. చదువుకునేందుకు అమెరికాకు వస్తున్న విదేశీ విద్యార్థుల్లో భారతీయులు ప్రస్తుతం రెండో స్థానంలో ఉన్నారు. అమెరికా నుంచి ఒక ఏడాదిలో అత్యధిక విద్యార్థి వీసాలు పొందిన రికార్డును భారత్‌ గత ఏడాది బద్దలుకొట్టిందని అమెరికా వీసా సేవల డిప్యూటీ అసిస్టెంట్‌ సెక్రటరీ జూలీ స్టఫ్ట్‌ తెలిపారు. ఈ ఏడాది ఆ రికార్డును భారతీయులు మళ్లీ తుడిచిపెట్టేసే అవకాశాలున్నాయని పేర్కొన్నారు. మరోవైపు- తొలిసారి అమెరికాను సందర్శించే బి1/బి2 వీసాదారులు వేచి ఉండే సమయం అధికంగా ఉన్న మాట వాస్తవమేనని అమెరికా అంగీకరించింది. వారికి వేచి ఉండే వ్యవధి గడిచిన అక్టోబరులో మూడేళ్లుగా ఉంది. ఇప్పుడిప్పుడే ఆ వ్యవధి తగ్గుతున్నట్లు అమెరికా తెలిపింది.

అదనపు రుసుము చెల్లిస్తే.. గ్రీన్‌ కార్డు ప్రాధాన్యం

అమెరికాలో కొత్త బిల్లు ప్రతిపాదన
వేల మంది భారతీయులకు లబ్ధి!



వాషింగ్టన్‌: అమెరికాలో ఉద్యోగం చేసుకుంటూ, గ్రీన్‌కార్డు కోసం ఏళ్ల తరబడి నిరీక్షిస్తున్నవారి ఆశలు ఫలించే అవకాశముంది! వారికి చట్టబద్ధ శాశ్వత నివాస హోదా కల్పించేందుకు దోహదపడే కొత్త బిల్లును ‘ప్రతినిధుల సభ జ్యుడీషియరీ కమిటీ’ ప్రతిపాదించింది. సప్లిమెంటల్‌ ఫీజు చెల్లించిన వారికి శాశ్వత నివాస హోదా కల్పనలో ప్రాధాన్యమివ్వాలని పేర్కొంది. దరాఖాస్తుల రుసుముకు అదనంగా దీన్ని వసూలు చేయాలని పేర్కొంది. త్వరలోనే ఈ బిల్లు కాంగ్రెస్‌ ముందుకు వస్తుందని భావిస్తున్నారు. ‘‘ప్రాధాన్య తేదీ రెండేళ్ల కంటే ముందు ఉన్నవారికి.. అదనపు ఫీజు చెల్లిస్తే గ్రీన్‌కార్డు సదుపాయం కల్పించవచ్చు. ఇలాంటి ఉపాధి ఆధార దరఖాస్తుదారుల నుంచి సుమారు రూ.3.69 లక్షలు (5 వేల డాలర్లు); ఈబీ-5 విభాగం వారి (వలస పెట్టుబడిదారులు) నుంచి రూ.36.83 లక్షలు (50 వేల డాలర్లు) వసూలు చేయాలి. కుటుంబ ఆధార ఇమిగ్రేషన్‌ దరఖాస్తుదారుల నుంచి రూ.1.84 లక్షలు (2,500 డాలర్లు) సప్లిమెంటల్‌ ఫీజు తీసుకోవాలి. ఒకవేళ ప్రాధాన్య తేదీ రెండేళ్ల కంటే ముందు లేకపోయినా, అలాంటి దరఖాస్తుదారుల అవసరం దేశానికి ఉంటే... వారి నుంచి రూ.1.10 లక్షలు (1,500 డాలర్లు) మాత్రమే వసూలు చేయాలి. బిల్లును ఉద్దీపన ప్యాకేజీలో చేర్చి, 2031 వరకూ ఈ నిబంధనలు అమలయ్యేలా చూడాలి’’ అని బిల్లులో పేర్కొన్నట్టు ఫోర్బ్స్‌ మ్యాగజీన్‌ వెల్లడించింది. పార్లమెంటులో ప్రవేశ పెట్టడానికి ముందే ఈ బిల్లు ప్రతిపాదనలకు జ్యుడీషియరీ కమిటీ ఆమోదం తెలపాల్సి ఉంటుంది. ఆ తర్వాత ఇది పార్లమెంటు, అధ్యక్షుడి ఆమోదం కూడా పొందితే... అమెరికాలో ఉంటున్న వేల మంది భారతీయ ఐటీ ఉద్యోగులకు లబ్ధిచేకూరుతుందని భావిస్తున్నారు. చిన్న వయసులోనే దేశానికి వచ్చినవారు, తాత్కాలిక రక్షణ పొందుతున్నవారు, వ్యవసాయ కూలీలు, ఇతర కార్మికులు కూడా ఈ చట్టం కింద శాశ్వత నివాసం కోసం దరఖాస్తు చేసుకునే అవకాశం ఉంటుంది. 

US: అగ్రరాజ్య పేదలకు అన్నదానమే ఆధారం

దిగువ మధ్యతరగతి వారిని ఆదుకుంటున్న స్వచ్ఛంద సంస్థలు 
 ‘డెల్టా’ విజృంభిస్తే సగటు జీవికి ఆహార బ్యాంకులే దిక్కు!



వాషింగ్టన్‌: పేరుకు అగ్రరాజ్యమే అయినా... అక్కడి పేదలు, దిగువ మధ్యతరగతి ప్రజలు రోజు గడవడం కోసం అన్నదాన శిబిరాలపై ఆధారపడక తప్పడం లేదు! కొవిడ్‌ ఉద్ధృతి నెమ్మదించి, టీకా కార్యక్రమం ఊపందుకోవడంతో వ్యాపారాలు, ఉద్యోగాలు క్రమంగా గాడిన పడుతున్నాయి. దీంతో ఆహార బ్యాంకులపై ఆధారపడేవారి సంఖ్య ఆరు నెలలుగా తగ్గుతూ వస్తోంది. అయినప్పటికీ, కొవిడ్‌ ముందునాళ్లతో పోలిస్తే ప్రస్తుత పరిస్థితి తీవ్రత 55% ఎక్కువగానే ఉన్నట్టు ‘ఫీడింగ్‌ అమెరికా’ స్వచ్ఛంద సంస్థ ప్రధాన కార్యనిర్వాహకురాలు కేటీ ఫిట్జరాల్డ్‌ చెప్పారు. అమెరికా వ్యాప్తంగా 200కు పైగా ఆహార బ్యాంకులను ఈ సంస్థ సమన్వయం చేస్తోంది. మహమ్మారి కారణంగా దేశంలో గడ్డు పరిస్థితులు తలెత్తడంతో ప్రభుత్వం నిరుద్యోగులకు భృతి ఇస్తోంది. ఉద్యోగాలు, వ్యాపారాలు కోల్పోయినవారిని బలవంతంగా ఇళ్లు ఖాళీ చేయించకూడదని ఉత్తర్వులు కూడా ఇచ్చింది. ఈ రక్షణల గడువు త్వరలో ముగియనుండటంతో చాలామంది పేదలకు మళ్లీ ఆహార బ్యాంకులే దిక్కవుతాయని భావిస్తున్నారు.
సర్కారీ ఆహార స్టాంపులు...
అల్పాదాయ, అసలు ఆదాయమే లేని కుటుంబాలకు బైడెన్‌ సర్కారు అనుబంధ పోషకాహార పథకం (శ్నాప్‌) కింద ఫుడ్‌ స్టాంపులు అందిస్తోంది. వాటిని ఉపయోగించి ఆహారం కొనుగోలు చేయవచ్చు. 2019లో ఈ స్టాంపులు అందుకున్నవారితో పోలిస్తే 2021లో వారి సంఖ్య 70 లక్షల మేర పెరిగింది. వ్యవసాయశాఖ అమలుచేసే ఈ పథకం కింద సౌకర్యాలను అక్టోబరు నుంచి 25% పెంచుతున్నట్టు అధ్యక్షుడు బైడెన్‌ ప్రకటించారు. శ్నాప్‌ కింద 14% మంది వయోజనులు ఆహార స్టాంపులు పొందారనీ, వీరి సంఖ్య ఇటీవల 8 శాతానికి తగ్గిందని వ్యవసాయ మంత్రి టామ్‌ విల్సాక్‌ వివరించారు. ఈ పథకం కటిక పేదరికంలో మగ్గుతున్నవారి కోసం ఉద్దేశించింది కాబట్టి, ఉపాధి కోల్పోయిన మధ్యతరగతి ప్రజలు దీని కింద ప్రయోజనం పొందలేకపోతున్నారు. దీంతో వీరిని స్వచ్ఛంద, దానధర్మ సంస్థలు ఆదుకుంటున్నాయి. ప్రమాదకర డెల్టా వేరియంట్‌ కారణంగా దుకాణాలు, పరిశ్రమలు, బడులు మళ్లీ మూతపడితే.. సగటు అమెరికన్లు చాలామంది అన్నదానంపై ఆధారపడక తప్పదని భావిస్తున్నారు.
మహిళలే అధికం... 
ఫీడింగ్‌ అమెరికా ఛత్రం కింద నడుస్తున్న ఆహార బ్యాంకులు గత ఏడాది మార్చిలో 110 కోట్ల పౌండ్ల ఆహారాన్ని పంపిణీ చేశాయి. ఈ ఏడాది మార్చిలో 60 లక్షల పౌండ్లు, ఆగస్టులో 46 లక్షల పౌండ్లు మేర ఆహారాన్ని అందించాయి. 2019 జూన్‌లో ఆహార బ్యాంకులు కేవలం 27 లక్షల పౌండ్ల ఆహారాన్నే పంపిణీ చేశాయని, ప్రస్తుతం అంతకంటే ఎక్కువ మొత్తంలోనే ఆహార పదార్థాలను అందించాల్సి వస్తోంది. ‘‘ఆదాయాలు భారీగా తగ్గడం వల్ల చాలామంది మధ్యతరగతి వారు ఆహార బ్యాంకులపై ఆధారపడుతున్నారు. ఇలాంటివారిలో ఎక్కువమంది మహిళలే. కొవిడ్‌ ఇప్పట్లో ముగిసేలా లేదు కాబట్టి అన్నదాన శిబిరాలను కొనసాగించక తప్పదు’’ అని వాషింగ్టన్‌ డి.సిలో క్యాపిటల్‌ ఏరియా ఫుడ్‌ బ్యాంకు నడుపుతున్న రాధా ముత్తయ్య చెప్పారు. 2019 జూలైతో పోలిస్తే ఈ ఏడాది జూలైలో 64% ఎక్కువగా ఆహారాన్ని పంపిణీ చేసినట్టు ఆమె వివరించారు. వచ్చే వేసవి వరకూ అన్నదాన శిబిరాలను కొనసాగించాల్సిన పరిస్థితి ఉండొచ్చని అధికారులు భావిస్తున్నారు. దీన్ని దృష్టిలో ఉంచుకునే బైడెన్‌ ప్రభుత్వం ఉచిత ఆహార బ్యాంకులను ప్రోత్సహిస్తోంది. పండ్లు, కూరగాయలు, పాల ఉత్పత్తులను భద్రపరిచేందుకు అవసరమైన శీతల గిడ్డంగులను, ట్రక్కులను సమకూర్చుకునేందుకు గత జూన్‌లోనే సుమారు 100 కోట్ల డాలర్లు కేటాయించింది. 

అమెరికాలో దసరా, బతుకమ్మ వేడుకలు



అమెరికాలో తానా ఆధ్వర్యంలో దసరా, బతుకమ్మ వేడుకలు ఘనంగా జరిగాయి. న్యూయార్క్‌ టైం స్క్యైర్‌లో దాదాపు 500 మంది తెలుగు వాళ్లు ఈ ఉత్సవాల్లో పాల్గొని సందడి చేశారు. తానా ఎగ్జిక్యూటివ్‌ వైస్‌ ప్రెసిడెంట్‌ నిరంజన్‌ శృంగవరపు మాట్లాడుతూ.. ప్రఖ్యాత పర్యాటక ప్రాంతమైన నార్త్‌ అమెరికాలో తెలుగు ఉత్సవాలకు చోటివ్వడం గొప్ప విషయమన్నారు. 

- న్యూస్‌టుడే, ఆళ్లగడ్డ 

దిగ్విజయంగా 8వ ప్రపంచ తెలుగు సాహితీ సదస్సు



సింగపూర్‌: 8వ ప్రపంచ తెలుగు సాహితీ సదస్సు ఘనంగా ముగిసింది. వంగూరి ఫౌండేషన్ ఆఫ్ అమెరికా, న్యూజిలాండ్ తెలుగు సంఘం, తెలుగు మల్లి ఆస్ట్రేలియా, శ్రీ సాంస్కృతిక కళాసారథి సింగపూర్, మలేషియా తెలుగు సంఘం, వంశీ ఆర్ట్ థియేటర్స్ భారతదేశం, వీధి అరుగు నార్వే, దక్షిణాఫ్రికా తెలుగు సాహిత్య వేదిక, తెలుగు తల్లి కెనడా, సంస్థల సంయుక్త ఆధ్వర్యంలో, ప్రతిష్టాత్మకంగా దీనిని నిర్వహించారు. ఈ కార్యక్రమంలో ప్రముఖ సినీ నటులు, రచయిత తనికెళ్ల భరణి ముఖ్య అతిథిగా పాల్గొన్నారు. పారిస్ నుంచి డా.డేనియల్ నేజర్స్ సదస్సు సమాపన సమావేశంలో పాల్గొని స్వచ్ఛమైన తెలుగులో ప్రసంగించారు.



సింగపూర్ నుంచి కవుటూరు రత్నకుమార్, రాధాకృష్ణ గణేశ్న ప్రధాన సాంకేతిక నిర్వాహకులుగా ప్రపంచవ్యాప్తంగా ప్రత్యక్ష ప్రసారం చేసిన ఈ సదస్సులో సుమారు 75 మంది భారతదేశ వక్తలు తమ వైవిధ్యభరితమైన సాహిత్య ప్రసంగాలను అందించారు. రాధిక మంగిపూడి (ముంబయి), సుబ్బు పాలకుర్తి (సింగపూర్), గౌతమ్ లింగా (జొహానెస్ బర్గ్), జయ పీసపాటి (హాంగ్ కాంగ్), రాధిక నోరి (అమెరికా), శ్రీసుధ (ఖతార్) ఈ సదస్సులోని ఆరు వేదికలను సమర్థంగా నిర్వహించారు. డా.ఎస్.ఆర్.ఎస్ కొల్లూరి(అమలాపురం) నిర్వహణలో ఒక ప్రత్యేక కవి సమ్మేళన వేదిక, కథా పఠనాలు, శారద కాశీవజ్ఝల (అమెరికా) నిర్వహణలో సాహిత్యం క్విజ్ మొదలైన ఆసక్తికరమైన అంశాలతో ఈ సదస్సు అందరినీ ఆకట్టుకుంది. ‘వసంతవల్లరి’ అయ్యగారి వసంతలక్ష్మి గళంలో “వంగూరి చిట్టెన్ రాజు చెప్పిన అమెరికా కామెడీ కథలు” ఆడియో పుస్తకాన్ని తనికెళ్ళ భరణి ఆవిష్కరించగా, “డయాస్పోరా తెలుగు కథ, సాహిత్యం అంటే ఏమిటి?” అనే వ్యాస సంకలనాన్ని సంపాదకులు వంగూరి చిట్టెన్ రాజు పరిచయం చేశారు. వంశీ రామరాజు, రామ చంద్రమౌళి, గంటి భానుమతి, చిత్తర్వులతో పాటు, సిలిలిక, అనఘ దత్త మొదలయిన చిన్నారుల ప్రసంగాలతో సదస్సు ఆసాంతం ఆసక్తికరంగా సాగింది.



వచ్చే ఏడాది జూన్ 22, 23, 24 తేదీలలో పారిస్ మహా నగరంలో INALCO University ఆధ్వర్యంలో తెలుగు భాష, సాహిత్యం, కళా రూపాలు, జానపదాలని ఫ్రాన్స్ దేశవాసులకి పరిచయం చేయడానికి ఒక సమగ్రమైన కార్యక్రమానికి రూప కల్పన జరుగుతోందని ప్రొఫెసర్ డేనియల్ నెజెర్స్ (యూనివర్శిటీ ఆఫ్ పారిస్), వంగూరి చిట్టెన్ రాజు తమ సంయుక్త ప్రకటనలో తెలియ జేశారు.  ఇందుకు వంగూరి ఫౌండేషన్ ఆఫ్ అమెరికా, తదితరుల సహకారం ఉంటుందని తెలిపారు.



వంగూరి చిట్టెన్ రాజు (హ్యూస్టన్, టెక్సాస్), శ్రీలత మగతల (న్యూజిలాండ్), శాయి రాచకొండ (హ్యూస్టన్, టెక్సాస్), రావు కొంచాడ (ఆస్ట్రేలియా), రత్నకుమార్ కవుటూరు (సింగపూర్), డా. వెంకట ప్రతాప్ (మలేషియా), రాపోలు సీతారామరాజు (జోహానెస్ బర్గ్), రాధిక మంగిపూడి (భారత దేశం, సింగపూర్): వంశీ రామరాజు (భారత దేశం), వెంకట్ తరిగోపుల (ఆస్లో, నార్వే), లక్ష్మి రాయవరపు:(టొరంటో, కెనడా), రాధాకృష్ణ గణేశ్న (సింగపూర్) మధు చెరుకూరి (ఆర్లాండో, ఫ్లోరిడా) కార్యక్రమ నిర్వహణలో పాలుపంచుకున్నారు.



హాంకాంగ్‌లో ఘనంగా భారత స్వాతంత్ర్య దినోత్సవ వేడుకలు



ఇంటర్నెట్‌డెస్క్‌: హాంకాంగ్‌లో భారత స్వాతంత్ర్య వేడుకలను ఘనంగా నిర్వహించారు. కాన్సుల్‌ జనరల్‌ సత్వంత్‌ ఖనాలియా జాతీయ జెండాను ఎగురవేశారు. అనంతరం భారత రాష్ట్రపతి ద్రౌపదిముర్ము ప్రసంగంలోని సారాంశాన్ని చదివి వినిపించారు. ఈ వేడుకల్లో ప్రవాస భారతీయులు ఉత్సాహంగా పాల్గొన్నారు. సుర్‌ సాధన గ్రూప్‌ దేశభక్తి గీతాలు, సలాంగై డ్యాన్స్‌ అకాడమీ వారిచే నిర్వహించిన భరతనాట్యం, శ్రీశక్తి అకాడమీ ఆధ్వర్యంలో నిర్వహించిన ‘భారత్‌’ కథక్‌లతో ప్రతిధ్వనించింది. ఈ ఏడాది జనవరిలో నిర్వహించిన క్విజ్‌ పోటీల విజేతలకు సత్వంత్‌ ఖనాలియా పతకాలను అందజేశారు. హాంకాంగ్‌, మకావు ఎస్‌ఏఆర్‌ నివాసితులు కాన్సులేట్‌, టీకప్‌ ప్రొడక్షన్స్‌ సహకారంతో ‘అభివ్యక్తి’ పేరిట హిందీలో రాసిన 25 కథల సంకలాన్ని ప్రచురించింది. ఆ పుస్తక సంపాదక సభ్యులు, కొందరు రచయితలను ఈ సందర్భంగా కాన్సుల్‌ జనరల్ సత్కరించారు.



అనంతరం ప్రధాని మోదీ పిలుపు మేరకు ‘హర్‌ ఘర్‌ తిరంగా’ పేరిట నిర్వహించిన కార్యక్రమంలో ప్రవాస భారతీయులు పెద్ద ఎత్తున పాల్గొన్నారు. మాతృదేశం పట్ల తమకున్న గౌరవాన్ని, దేశభక్తిని ఈ సందర్భంగా చాటుకున్నారు. అనంతరం OFBJP హాంకాంగ్, చైనా అధ్యక్షుడు సోహాన్ గోయెంకా మాట్లాడుతూ ‘‘భారతదేశాన్ని భారతీయుల వద్దకు తీసుకెళ్లడం మా లక్ష్యం. హాంకాంగ్‌లోని ప్రతి భారతీయుడికి త్రివర్ణ పతాకాన్ని పంపిణీ చేస్తున్నాం. ఇక్కడి ప్రతి భారతీయుడి ఇల్లు, కార్యాలయాలకు 6,000 కంటే ఎక్కువ త్రివర్ణ పతాకాలను పంపిణీ చేశాయి. హాంకాంగ్‌లో స్థిరపడిన భారతీయులంతా మాతృభూమిని కీర్తిస్తూ స్వాతంత్య్ర అమృత మహోత్సవాన్ని సంతోషంగా జరుపుకొన్నారు’’ అని పేర్కొన్నారు. OFBJP హాంకాంగ్, చైనా ప్రధాన కార్యదర్శి శశిభూషణ్ మాట్లాడుతూ.. ‘‘ఈ ప్రచారంతో స్వదేశ, విదేశాల్లో ఉన్న భారతీయులను ఏకం చేసిన మన ప్రధాని నరేంద్ర మోదీ నేతృత్వంలోని 'హర్ ఘర్ తిరంగా' కార్యక్రమంలో పాల్గొనడం చాలా గర్వంగా ఉంది. దేశం పట్ల ప్రేమతో తమ ఇళ్లలో, కార్యాలయాల్లో భారతీయులు జెండాను ఎగురవేశారు’’ అని చెప్పారు.



OFBJP హాంకాంగ్ చైనా ఉపాధ్యక్షుడు, రాజు సబ్నానీ, రమాకాంత్ అగర్వాల్, అజయ్ జకోటియా, రాజు షా, కుల్దీప్ ఎస్.బుట్టార్, సోనాలి వోరా ప్రచారానికి మద్దతుగా నిలిచారు. వారి కృషి, అంకితభావంతో హాంకాంగ్‌లో 'హర్ ఘర్ తిరంగా' ప్రచారం విజయవంతంగా సాధ్యమైందని నిర్వాహకులు తెలిపారు.



వేలిముద్ర.. విదేశీయానానికి రాజముద్ర

పాస్‌పోర్టు జారీకి తప్పనిసరి కానున్న వేలిముద్రల పరిశీలన

రెండేళ్లుగా ప్రయోగాత్మకంగా అమలు చేస్తున్న పోలీసులు

ఈ విధానంలో 116 మంది నేరచరితుల గుర్తింపు

ఈనాడు - హైదరాబాద్‌



పోలీసు కేసులు ఉన్నవారికి పాస్‌పోర్టులు ఇస్తే.. హాయిగా విదేశాలకు చెక్కేసి విచారణ నుంచి తప్పించుకోవచ్చు. అందుకే పాస్‌పోర్టు జారీకి పోలీసు విచారణ తప్పనిసరి. కాని చాలా సందర్భాల్లో ఇది సరిగా జరగదు. మాఫియా డాన్‌ అబూ సలేం ఉదంతమే ఇందుకు నిదర్శనం. కర్నూలు చిరునామాతో దరఖాస్తు చేసుకొని, కిందిస్థాయి సిబ్బందిని మచ్చిక చేసుకొని పాస్‌పోర్టు పొందిన అబూ సలేం అతని ప్రియురాలు మోనికా బేడి గ్రీస్‌ చెక్కేశారు. ఇకమీదట అలా కుదరదు. పాస్‌పోర్టు దరఖాస్తుదారుల వేలిముద్రల ద్వారా వారి నేర చరిత్రను పరిశీలించబోతున్నారు. రెండేళ్లుగా నమూనా పద్ధతిలో ప్రయోగాత్మకంగా రాష్ట్రంలో దీన్ని అమలు చేస్తుండగా ఇక మీదట ప్రతి దరఖాసుదారుడి వేలిముద్రలనూ విశ్లేషించనున్నారు. తద్వారా నేర చరిత్ర ఉన్న వారికి పాస్‌పోర్టులు జారీ కాకుండా సమర్థంగా నిరోధించాలని భావిస్తున్నారు. గత రెండేళ్ళ కాలంలో రాష్ట్రంలో ఇలా వేలిముద్రల ద్వారా 116 మందిని గుర్తించి పాస్‌పోర్టులు రాకుండా అడ్డుకోగలిగారు.

రెండు, మూడు రోజుల్లోనే విచారణ పూర్తి

నేర చరిత్ర ఉన్నవారికి పాస్‌పోర్టులు ఇవ్వరు. అందుకే దరఖాస్తు చేసుకున్న తర్వాత పోలీసు విచారణ జరిపేది అందుకే. దరఖాస్తుదారుడి చిరునామా ప్రకారం స్పెషల్‌ బ్రాంచి పోలీసులు వ్యక్తిగతంగా కలిసి, చుట్టుపక్కల వారిని విచారిస్తారు. దాంతోపాటు తమవద్ద అందుబాటులో ఉన్న రికార్డులు పరిశీలిస్తారు. ఈ మేరకు పాస్‌పోర్టు కార్యాలయానికి నివేదిక పంపుతారు. గతంలో ఈ మొత్తం ప్రక్రియకు కనీసం 20 రోజులు పట్టేది. కానీ, ఆధునిక సాంకేతిక పరిజ్ఞానం సాయంతో రెండు మూడు రోజుల్లోనే దీన్ని పూర్తి చేస్తున్నారు. ఒకవేళ దరఖాస్తుదారునికి ఏదైనా నేర చరిత్ర ఉన్నా, పోలీసు  కేసులు ఉన్నా పాస్‌పోర్టు జారీ నిరాకరిస్తారు. దీనిపై విభేదిస్తే సదరు దరఖాస్తుదారుడు న్యాయస్థానం ద్వారా ప్రత్యేక అనుమతి తెచ్చుకోవాల్సి ఉంటుంది. అయితే పాస్‌పోర్టు జారీ అంశంలో పోలీసు విచారణే కీలకమైంది. అందుకే విచారణకు వచ్చే సిబ్బందిని మచ్చిక చేసుకునేందుకు ప్రయత్నించి తద్వారా సానుకూల నివేదిక వచ్చేలా చూసుకుంటారు. ముఖ్యంగా నేర చరిత్ర ఉన్న వారు ఇలా ప్రయత్నిస్తుంటారు. దీన్ని నిరోధించే ఉద్దేశంతోనే పోలీసుశాఖ పాస్‌పోర్టు దరఖాస్తు దారుల వేలిముద్రలు పరిశీలించాలని భావిస్తోంది. గత రెండేళ్లుగా రాష్ట్రంలో ప్రయోగాత్మకంగా దీన్ని అమలు చేస్తున్నారు. దరఖాస్తుదారుల్లో కొంతమందిని ఎంపిక చేసుకొని వారి వేలిముద్రలను పరిశీలిస్తున్నారు. రాష్ట్ర ఫింగర్‌ప్రింట్స్‌ బ్యూరోలో దాదాపు 6 లక్షల మంది నేర చరిత్ర గలవారి వేలిముద్రల నిల్వ ఉంది. గతంలో ఒక్కో వేలిముద్రనూ పరిశీలించాల్సి వచ్చేది. దాంతో పాస్‌పోర్టు దరఖాస్తుదారుల వేలిముద్రలు పరిశీలించడం సాధ్యమయ్యేది కాదు. కాని ఇప్పుడు రష్యా నుంచి కొనుగోలు చేసిన పాపిలోన్‌ పరిజ్ఞానం ద్వారా క్షణాల్లో వేలిముద్రలను విశ్లేషించగలుగుతున్నారు. దీని ద్వారా పాస్‌పోర్టు దరఖాస్తుదారుని వేలిముద్రలను విచారణ అధికారి వద్ద ఉన్న వేలిముద్రల ఉపకరణంపై ఉంచుతారు. తద్వారా దరాఖాస్తుదారుని ఇంటి వద్ద నుంచే ఫింగర్‌ప్రింట్‌ బ్యూరోలోని నిల్వతో సరిపోల్చుతారు. ఒకవేళ వీరికి నేర చరిత్ర ఉండి ఉంటే క్షణాల్లో తెలిసిపోతుంది. దాంతో నేరచరిత్ర ఉన్న వారికి పాస్‌పోర్టు రాకుండా సమర్థంగా అడ్డుకోవచ్చు. 2020లో 94, 2021 జూన్‌ వరకూ 22 మందిని ఇలా నేరచరితులను గుర్తించగలిగారు. ఇప్పటి వరకూ మొత్తం దరఖాస్తుల్లో కొద్దిమంది నుంచి మాత్రమే వేలిముద్రలు తీసుకుంటున్నారు. ఇక మీదట ప్రతి ఒక్క దరఖాస్తుదారుడి వేలిముద్రలను ఇలానే పరిశీలించాలని భావిస్తున్నారు. ఇది అమల్లోకి వస్తే పాస్‌పోర్టు పరిశీలన మరింత పారదర్శకంగా మారుతుందనడంలో సందేహం లేదు.

‘నవ కవితా కదంబం’ను ఆవిష్కరించిన వెంకయ్యనాయుడు



సింగపూర్‌: సింగపూర్ ‘శ్రీ సాంస్కృతిక కళాసారథి’ ప్రధాన కార్యనిర్వాహకవర్గ సభ్యురాలు, రచయిత్రి రాధిక మంగిపూడి రచించిన నూతన కవితా సంపుటి ‘నవ కవితా కదంబం’ను మాజీ ఉపరాష్ట్రపతి ఎం.వెంకయ్యనాయుడు ఆవిష్కరించారు. వంశీ ఆర్ట్ థియేటర్స్ స్వర్ణోత్సవ వేడుకల సభలో, హైదరాబాద్ రవీంద్రభారతి వేదికగా ఈ కార్యక్రమం జరిగింది.

ఈ సభలో గౌరవ అతిథులుగా పాల్గొన్న అలనాటి సినీనటి జమున, తెలంగాణ రాష్ట్ర ప్రభుత్వ సలహాదారులు కె.వి. రమణ, మాజీ కేంద్ర మంత్రి టి.సుబ్బరామిరెడ్డి, దర్శకులు రేలంగి నరసింహారావు, మండలి బుద్ధప్రసాద్, యార్లగడ్డ లక్ష్మీప్రసాద్, డా.ఎ గురవారెడ్డి, పలు విదేశీ తెలుగు సంస్థల ప్రతినిధులు రాధికను అభినందించి ఆశీస్సులు అందించారు.



వచన కవితలు, చందోబద్ధ పద్యాలు, నానీలు, హైకూలు, మణిపూసలు, సమ్మోహనాలు, గేయకవితలు మొదలైన 9 ప్రక్రియలు పొందుపరిచిన ఈ సంపుటిని వంశీ ఆర్ట్ థియేటర్స్ ప్రచురించింది. శుభోదయం గ్రూప్స్ ఛైర్మన్ డా. కలపటపు శ్రీలక్ష్మీప్రసాద్ తొలి ప్రతి అందుకున్నారు. సినీ గేయ రచయిత సుద్దాల అశోక్ తేజ, భువనచంద్ర, ఆచార్య ఎన్ గోపి, డా. తెన్నేటి సుధా దేవి ఈ పుస్తకానికి ముందుమాట అందించారు. ప్రచురణకర్తగా డా. వంశీ రామరాజు, శ్రీ సాంస్కృతిక కళాసారథి అధ్యక్షులు కవుటూరు రత్నకుమార్, ఇతర కార్యవర్గ సభ్యులు, సింగపూర్ స్నేహితులు రాధికకు అభినందనలు తెలిపారు. ‘ఎందరో సినీ దిగ్గజాలు, ప్రముఖ రచయితల సమక్షంలో వెంకయ్యనాయుడు గారు నా పుస్తకం ఆవిష్కరించడం ఎంతో ఆనందంగా ఉంది’ అని రాధిక  నిర్వాహకులకు హృదయపూర్వక కృతజ్ఞతలు తెలియజేశారు.

దుబాయిలో ఘనంగా తెలుగు ప్రవాసీయుల క్రిస్మస్ సంబరాలు



దుబాయి: యూఏఈలోని దుబాయిలో క్రిస్మస్‌ వేడుకలు ఘనంగా జరిగాయి. క్రైస్తవ సంఘాల కలయికతో బ్రదర్ సామ్యూల్‌ రత్నం నీలా ఆధ్వర్యంలో డైరా క్రీక్‌ దౌ క్రూజ్‌లో ఈ సంబరాలు చేసుకున్నారు. ఈ సందర్భంగా 200లకు పైగా క్రైస్తవ కుటుంబాలు తమ పిల్లలతో కలిసి ఈ వేడుకల్లో  పాల్గొని సందడి చేశాయి. ఇందులో భాగంగా క్వైర్ మ్యూజిక్ సిస్టమ్‌తో కలిపి అంతా ప్రార్థనలు చేస్తూ పాటలతో అలరించారు. బ్రదర్ అరవింద్ బృందం వారు క్రిస్మస్‌ కలర్స్‌తో చేసిన గాత్ర కచేరి అందరినీ ఆకట్టుకుంది. ఈ కార్యక్రమంలో దుబాయిలోని వివిధ సంఘాలకు చెందిన పాస్టర్లు, సంఘ పెద్దలతో పాటు సామాజిక కార్యకర్తలు సిస్టర్ ఎస్తర్‌, పాస్టర్ ఫ్రాన్సిస్, డాక్టర్ ముక్కు తులసీ కుమార్, రావి కిరణ్ కోడి, కంబాల మహేందర్ రెడ్డి తదితరులు పాల్గొన్నారు.







లాటరీ విధానంలోనే హెచ్‌1-బి వీసాల ఎంపిక

ట్రంప్‌ సర్కారు ప్రతిపాదనలను కొట్టేసిన అమెరికా న్యాయస్థానం



వాషింగ్టన్‌: హెచ్‌1-బి వీసాల జారీ నిమిత్తం ట్రంప్‌ హయాంలో ప్రతిపాదించిన కొత్త విధానాన్ని అమెరికా న్యాయస్థానం కొట్టేసింది! కొన్నేళ్లుగా లాటరీ విధానంలో పరిమితి మేరకు హెచ్‌-1బి వీసాలను ఎంపిక చేస్తున్నారు. ఈ విధానం సరికాదని, వేతన స్థాయిని బట్టి వీటిని జారీ చేయాలని... అమెరికా పౌరసత్వ, వలస సేవల విభాగం (యూఎస్‌సీఐఎస్‌) నాడు ప్రతిపాదించింది. ఈ నిర్ణయాన్ని అమెరికా ఛాంబర్‌ ఆఫ్‌ కామర్స్‌ వ్యతిరేకించింది. దీన్ని కొట్టేయాలంటూ కాలిఫోర్నియా నార్తెర్న్‌ డిస్ట్రిక్ట్‌ కోర్టును ఆశ్రయించింది. విచారణ చేపట్టిన న్యాయమూర్తి జాఫ్రీ వైట్‌ తీర్పు వెల్లడించారు. ‘‘ప్రతిపాదిత ఉత్తర్వులు జారీచేసిన నాటి తాత్కాలిక హోంలాండ్‌ సెక్యూరిటీ సెక్రటరీ చాద్‌ ఓల్ఫ్‌ చట్టబద్ధంగా వ్యవహరించలేదు. ఆ కారణం వల్ల ఆయన ప్రతిపాదించిన హెచ్‌1-బి కోటా ఎంపిక ప్రతిపాదనను కొట్టేస్తున్నాం’’ అని జడ్జి పేర్కొన్నారు.

భారతీయులే అధికం...

శాస్త్ర, సాంకేతిక, గణిత, ఇంజినీరింగ్‌ (స్టెమ్‌), ఇతర రంగాల్లో దేశీయ సంస్థలు విదేశీ నిపుణులను నియమించుకునేందుకు వీలు కల్పిస్తూ.. అమెరికా హెచ్‌1-బి వీసాలను జారీ చేస్తుంది. వీటి ద్వారా అమెరికా వెళ్లి ఉద్యోగాలు చేసేవారిలో భారతీయులు, చైనా వారే ఎక్కువ. ఈ వీసాల కోసం ఏటా వేల సంఖ్యలో దరఖాస్తులు వస్తాయి. అయితే, సాధారణ విద్యార్హతలున్న నిపుణుల్లో గరిష్ఠంగా 65 వేల మందిని, అదనపు విద్యార్హతలున్న మరో 20 వేల మందిని మాత్రమే హెచ్‌1-బి వీసాలకు ఎంపిక చేస్తున్నారు. ఇందుకు లాటరీ విధానాన్ని అనుసరిస్తున్నారు. ట్రంప్‌ సర్కారు... అధ్యక్ష ఎన్నికలకు ముందు లాటరీ విధానాన్ని తొలగిస్తామని ప్రకటించింది. అమెరికన్ల ప్రయోజనాలను కాపాడుతూనే, అత్యంత నిపుణులైన విదేశీయులకు లబ్ధి చేకూర్చేలా ‘వేతన ఆధార హెచ్‌1-బి కోటా కేటాయింపు’ చేపడతామని వెల్లడించింది. ఇందుకు సంబంధించి తాత్కాలిక హోంలాండ్‌ సెక్రటరీ ఓల్ఫ్‌ ఉత్తర్వులిచ్చారు. వీటిని 2021, మార్చి 9 నుంచి అమలు చేయాలని యూఎస్‌సీఐఎస్‌ పేర్కొంది. అయితే, గడువు తేదీని డిపార్ట్‌మెంట్‌ ఆఫ్‌ హోంల్యాండ్‌ సెక్యూరిటీ ఈ ఏడాది డిసెంబరు 31కి వాయిదా వేసింది. ఓల్ఫ్‌ చట్టబద్ధంగా వ్యవహరించలేదని, ఆయన ఇచ్చిన ఉత్తర్వులు చెల్లుబాటుకావని పిటిషనర్‌ తరఫు న్యాయవాది వాదనలు వినిపించారు. 

Veera Simha Reddy: బే ఏరియాలో ‘వీరసింహారెడ్డి’ ఫీవర్.. ఫ్యాన్స్ హంగామా



ఇంటర్నెట్‌డెస్క్‌: ‘గాడ్ ఆఫ్ మాస్’ నందమూరి నటసింహం బాలకృష్ణ (Bala krishna), డైరెక్టర్ గోపీచంద్ మలినేని (Gopichand Malineni) కాంబోలో తెరకెక్కిన చిత్రం ‘వీర సింహారెడ్డి’ (Veera Simha Reddy). ప్రపంచవ్యాప్తంగా ఈ సినిమా జనవరి 12న విడుదలైన విషయం తెలిసిందే. ‘సమరసింహారెడ్డి’, ‘నరసింహ నాయుడు’, ‘సింహా’, ‘లెజెండ్’ వంటి ఫుల్‌ మాస్‌, ఫ్యాక్షన్‌ బ్యాక్‌డ్రాప్‌ కథలో చాలా రోజుల తర్వాత బాలయ్య నటించడంతో థియేటర్ల వద్ద అభిమానులు వేడుకలు చేసుకున్నారు. తెలుగు రాష్ట్రాల్లోనే కాకుండా విదేశాల్లోనూ సినిమా హాళ్ల వద్ద అభిమానుల సందడి నెలకొంది.

అమెరికాలోని బే ఏరియాలో ‘వీర సింహారెడ్డి’ ఫీవర్ మరోస్థాయిలో ఉంది. కళ్యాణ్ కోట అండ్ ఫ్రెండ్స్ CineMax 4kకి కొత్త హంగులు అద్దారు. భారీ కటౌట్లు ఏర్పాటు చేసి పాలాభిషేకం చేశారు. అనంతరం కేక్‌ కట్‌ చేసి సినిమా విజయం సాధించిందంటూ హర్షం వ్యక్తం చేశారు. అమెరికాలోని ప్రముఖ ప్రవాసాంధ్రుడు, టీడీపీ ఎన్నారై నేత, జయరాం కోమటి ఈ కార్యక్రమానికి ప్రత్యేక అతిథిగా హాజరై సందడి చేశారు. శాన్‌ఫ్రాన్సిస్కో కాన్సుల్ జ‌న‌ర‌ల్ డాక్టర్ టీవీ నాగేంద్ర ప్రసాద్ కుటుంబ సమేతంగా వచ్చి సినిమాను వీక్షించారు. బాలయ్య అభిమానులు కళ్యాణ్ కోట, స్వరూప్ వాసిరెడ్డి, మోహన్ సుగ్గల, శ్రీకాంత్ దొడ్డపనేని, లక్ష్మణ్ పరుచూరి, గంగా కోమటి, మధు కండేపి, సతీష్ బొల్లా, ప్రకాష్, సత్యనారాయణ తిపిర్నేని, మురళి గొడవర్తి, రజనీకాంత్ కాకర్ల, వెంకట్ కోగంటి, సుబ్బారావు తలచిరు, వెంకట్ సాధినేని, అమర్ అనుగంటి, అనిల్ కుమార్ యడ్లపల్లి, బద్రి బైండ్ల ఆధ్వర్యంలో ఈ వేడుకలు జరిగాయి.

అక్కడ మాస్కులు ధరించడం ఇక ప్రజల ఇష్టం!

 కొవిడ్‌ నిబంధనలు ఎత్తివేసే యోచనలో ప్రధాని బోరిస్‌ జాన్సన్‌



లండన్‌: బ్రిటన్‌లో ఇక మాస్కు పెట్టుకోవడం ప్రజల ఇష్టానికే వదిలేసే రోజులు రానున్నాయి. వ్యాక్సినేషన్‌ ప్రక్రియ జోరుగా సాగుతున్న నేపథ్యంలో దేశంలో ఈనెల 19 నుంచి లాక్‌డౌన్‌ నిబంధనలను ఎత్తివేసేందుకు ప్రధాని సిద్ధమవుతున్నట్లు బ్రిటన్‌ మీడియాలో వార్తలొచ్చాయి. కొవిడ్‌తో సహజీవనం చేస్తూనే ఆంక్షలను పక్కన పెట్టే యోచనలో ఉన్నట్లు వెల్లడించాయి. ఈ నేపథ్యంలో మాస్కులు పెట్టుకోవడాన్ని తప్పనిసరి చేయకుండా కూడా నిర్ణయం తీసుకోనున్నట్లు బ్రిటన్‌ గృహనిర్మాణ శాఖ మంత్రి రాబర్ట్‌ జెన్‌రిక్‌ ఆదివారం తెలిపారు. పలు కొవిడ్‌ నిబంధనలు ఇక ఐచ్ఛికమేనని వచ్చేవారంలోనే ప్రధాని బోరిస్‌ జాన్సన్‌ ప్రకటిస్తారని బ్రిటన్‌ మీడియా తెలిపింది. ఈ నేపథ్యంలో మంత్రి మాట్లాడుతూ వ్యాక్సిన్‌ కార్యక్రమం విజయవంతం అవుతోందన్నారు. ‘‘ఇప్పుడు నిబంధనలను ఎత్తివేసేందుకు, వీలయినంతమేర సాధారణ జీవనం సాగించే పరిస్థితులు తిరిగి రావడానికి ఆస్కారం ఏర్పడింది. అయితే వైరస్‌తో కలిసి జీవించడం నేర్చుకొనే ఓ విభిన్న కాలానికి మనమంతా వెళుతున్నాం’’ అని అన్నారు. చాలామంది ప్రజల్లాగే తాను కూడా వీలయినంత త్వరగా ఈ నిబంధనల నుంచి బయట పడాలని కోరుకుంటున్నట్లు చెప్పారు. ‘‘కొవిడ్‌ ఆంక్షలు లేని కాలానికి మనమంతా వెళుతున్నాం. అయితే మీరేం చేయాలో ప్రభుత్వం చెప్పదు. మీకు మీరే వ్యక్తిగత బాధ్యత తీసుకుని జాగ్రత్తలు పాటించాలి. ఈ దిశగా నిర్ణయానికి రావాలి’’ అని ప్రజలనుద్దేశించి అన్నారు. 

మరోవైపు ‘స్వేచ్ఛా కాలం’ దిశగా ముందుకెళుతూ.. భౌతిక దూరం సహా పలు నిబంధనలను ఎత్తివేసే యోచనలో బ్రిటన్‌ ప్రధాని ఉన్నట్లు ‘ది సండే టైమ్స్‌’ పేర్కొంది. ‘‘బార్లు, రెస్టారెంట్లు, హెయిర్‌ డ్రెస్సర్లు, జిమ్, మ్యూజియం వంటి వాటిలోకి వెళ్లేందుకు స్కాన్‌ చేసే నిబంధనలను కూడా పక్కనపెట్టే అవకాశం ఉంది. అలాగే స్వదేశీ కొవిడ్‌-19 పాస్‌పోర్టు ప్రతిపాదనలనూ జాన్సన్‌ తిరస్కరించారు. ఇప్పుడు కొవిడ్‌తో సహజీవనం సాగించడం గురించి ప్రజలు తెలుసుకోవాల్సిన సమయం వచ్చిందని అధికార వర్గాలు చెబుతున్నాయి’’ అని ఆ పత్రిక పేర్కొంది. 

News in Pics: చిత్రం చెప్పే సంగతులు -2 (18-03-2023)

TANA: ‘నాటు నాటు’కు ఆస్కార్‌.. తానా ప్రెసిడెంట్‌ హర్షం



95వ ఆస్కార్‌(oscars 2023) వేడుకల్లో ఆర్‌ఆర్‌ఆర్‌(RRR) సినిమాలోని  ‘నాటు నాటు’(Naatu Naatu) పాటకు ఆస్కార్‌ లభించడంపై ఉత్తర అమెరికా తెలుగు సంఘం (తానా) అధ్యక్షుడు అంజయ్య చౌదరి లావు హర్షం వ్యక్తం చేశారు. ఈ అవార్డు లభించడం తెలుగు చలన చిత్రరంగానికే కాక యావత్‌ భారతదేశానికే గర్వకారణమని చెప్పారు. ఈ అవార్డును దక్కించుకున్న ఆర్‌ఆర్‌ఆర్‌ టీమ్‌ను తానా తరఫున అభినందిస్తున్నట్లు అంజయ్య చౌదరి తెలిపారు. 95వ ఆస్కార్‌ వేడుకల్లో ఆర్‌ఆర్‌ఆర్‌(RRR) సినిమాలోని  ‘నాటు నాటు’ పాట బెస్ట్‌  ఒరిజినల్‌ సాంగ్‌ విభాగంలో ఉత్తమ పాటగా నిలిచింది. ఇండియన్‌ సినిమాకు ఎన్నో ఏళ్లుగా కలగా మిగిలిపోయిన ‘ఆస్కార్‌’ అవార్డును ‘ఆర్‌ఆర్‌ఆర్‌’ సాకారం చేసింది. అవార్డుల కుంభస్థలాన్ని బద్దలు కొడుతూ ‘నాటు నాటు...’ బెస్ట్‌ ఒరిజినల్‌ సాంగ్‌ కేటగిరిలో ఉత్తమ పాటగా అవార్డును సొంతం చేసుకుంది. కీరవాణి స్వరపరచిన ఈపాటకు చంద్రబోస్‌ సాహిత్యం అందించగా, రాహుల్‌ సిప్లిగంజ్‌, కాలభైరవ పాడిన సంగతి తెలిసిందే. ప్రేమ్‌రక్షిత్‌ కొరియోగ్రఫీ చేశారు. సంగీత దర్శకుడు కీరవాణి ఈ అవార్డును అందుకుంటూ వేదికపై పాట పాడారు.

ఎస్‌.ఎస్‌.రాజమౌళి  దర్శకత్వంలో ఎన్టీఆర్‌, రామ్‌చరణ్‌ కథానాయకులుగా నటించిన ‘ఆర్‌ఆర్‌ఆర్‌’ మూవీ భారీ విజయాన్ని అందుకోవడమే కాకుండా, రూ.1000కోట్లకు పైగా వసూళ్లను రాబ్టటింది. అంతేకాదు, గోల్డెన్‌ గ్లోబ్‌, సినీ క్రిటిక్స్‌ అవార్డులను సొంతం చేసుకున్న ఈ సినిమాపై హాలీవుడ్‌ దిగ్గజాలు జేమ్స్‌ కామెరూన్‌, స్పీల్‌ బర్గ్‌ ప్రశంసల వర్షం కురిపించిన సంగతి తెలిసిందే.

సేవా సంస్థకు సీపీఆర్‌ పరికరం అందజేత

తానాను అభినందించిన సౌత్‌ బ్రన్స్విక్‌ మేయర్‌



న్యూజెర్సీ: అమెరికా న్యూజెర్సీలోని సౌత్‌ బ్రన్స్విక్‌లో ‘ఫస్ట్‌ ఎయిడ్‌ అండ్‌ రెస్క్యూ స్క్వాడ్‌’ స్వచ్ఛంద సేవా సంస్థకు తానా ఫౌండేషన్‌ రూ.15 లక్షల విలువైన లూకాస్‌ (మెకానికల్‌ చెస్ట్‌ కంప్రెషన్‌) పరికరాన్ని అందించింది. ఈ సందర్భంగా స్వచ్ఛంద సంస్థ చీఫ్‌ శ్రీని వల్లూరి మాట్లాడుతూ... అమెరికాలో ప్రతి ఏడాది 3.50 లక్షల మంది గుండెపోటుతో మరణిస్తున్నారు. ఇలాంటి వారికి అత్యవసర పరిస్థితుల్లో లూకాస్‌ ద్వారా సీపీఆర్‌ చేసి, బతికించుకునే అవకాశం ఉంటుంది’ అని అన్నారు. అనంతరం సౌత్‌ బ్రన్స్విక్‌ మేయర్‌ చార్లీ కార్లెయ్‌ మాట్లాడుతూ... ఆరోగ్య రంగంలో ఉన్న సంస్థలను ప్రోత్సహిస్తున్న తానాను అభినందించారు. తమ సేవా కార్యక్రమాలు భారత్‌, అమెరికాలో నిరంతరం కొనసాగుతాయని తానా అధ్యక్షుడు అంజయ్య చౌదరి లావు, ఫౌండేషన్‌ ఛైర్మన్‌ వెంకట రమణ యార్లగడ్డ తెలిపారు. కార్యక్రమంలో నగర కౌన్సిల్‌ విమెన్‌ అర్చన గ్రోవర్‌, మేనేజర్‌ బ్రయాన్‌, తానా ప్రతినిధులు శ్రీనివాస్‌ ఓరుగంటి, విద్యాధర్‌ గారపాటి, లక్ష్మీ దేవినేని, రాజా కసుకుర్తి, రామకృష్ణ వాసిరెడ్డి, సుధీర్‌ నారెపలేపు, శ్రీనాథ్‌ కోనంకి, రవి కొల్లి, శ్రీనివాస్‌ చెరుకూరి, సతీష్‌ మేకా తదితరులు పాల్గొన్నారు.

యూఏఈలో తెలుగు అసోసియేషన్‌ రంజాన్‌ తోఫా పంపిణీ



దుబాయ్‌: యూఏఈలోని ప్రభుత్వ గుర్తింపు కలిగిన తెలుగు అసోసియేషన్ బృందం పవిత్ర రంజాన్ మాసంలో రంజాన్‌ తోఫాను పంపిణీ చేసింది. దుబాయ్‌లోని వివిధ ప్రదేశాల్లో గల లేబర్ క్యాంప్‌లకు వెళ్లి సుమారు వెయ్యి మందికి బియ్యం, పప్పు, నూనె తదితర వంట సామగ్రిని బృంద సభ్యులు అందించారు. ఈ సందర్భంగా అధ్యక్షుడు ఉగ్గిన దినేష్ మాట్లాడుతూ దాతల సాయంతో మరిన్ని సేవా కార్యక్రమాలు చేస్తామని, మున్ముందు మరింత ప్రణాళికలతో ముందుకెళ్తామని అన్నారు. సహకారం అందిస్తున్న దుబాయ్ కమ్యూనిటీ డెవలప్‌మెంట్‌ అథారిటీకి కృతజ్ఞతలు తెలిపారు. 23, 24 తేదీల్లో మరోసారి ఈ కార్యక్రమం ఉంటుందని తెలిపారు. కార్యక్రమంలో రవి ఉట్నూరు, సాయిప్రకాష్ సుంకు, అసోసియేషన్ సభ్యులు పాల్గొన్నారు. తెలుగు అసోసియేషన్ చేస్తున్న కార్యక్రమాల్ని పలువురు అభినందించారు.





పేద విద్యార్థులకు ల్యాప్‌టాప్‌ల పంపిణీ



పుల్లడిగుంట (వట్టిచెరుకూరు): రాష్ట్రంలో రైతుల సహకారంతోనే ఇంజినీరింగ్ విద్య పురోభివృద్ధి చెందుతోందని మలినేని గ్రూపు ఇంజినీరింగ్ కళాశాల చైర్మన్ మలినేని పెరుమాళ్లు అన్నారు. గుంటూరు జిల్లా వట్టిచెరుకూరు మండలం పుల్లడిగుంటలోని మలినేని కళాశాలలో శనివారం తానా ప్రతినిధి జి. వెంకట్ జిల్లెళ్లమూడి, ఆయన భార్య అంజనీ కవిత కడియాల (మలినేని పూర్వ విద్యార్థిని) సాయంతో పేద విద్యార్థులకు ల్యాప్‌టాప్‌ల పంపిణీ కార్యక్రమం జరిగింది. ఈ సందర్భంగా కళాశాల ఛైర్మన్‌ పెరుమాళ్లు మాట్లాడుతూ గతంలో రాష్ట్రంలో విస్తారంగా నిర్మించిన ఇంజినీరింగ్ కళాశాలలకు అన్నదాతలు తమ పంట భూములు ఇచ్చారన్నారు. తమ కళాశాలకు మంచినీటి పైపులైను వేసేందుకు వింజనంపాడు కర్షకులు 23 ఎకరాలు ఇవ్వడంతో ఇబ్బందులు తొలిగాయని గుర్తుచేశారు. ఎంతోమంది అన్నదాతలు తమ పిల్లలను రూ లక్షలు వెచ్చించి ఇంజినీర్లుగా తీర్చిదిద్దుతున్నారని పేర్కొన్నారు. ఇంజినీరింగ్ చదివే ప్రతి విద్యార్థి రైతుల కృషిని గుర్తించి తాము బాగా చదువుకొని కళాశాలలు, పేద విద్యార్థులకు సాయపడాలన్నారు. ఈ సందర్భంగా తానా ప్రతినిధి వెంకట్ తల్లిదండ్రులు గోవిందమ్మ, తిరుపతయ్య చేతుల మీదుగా ప్రతిభావంత పేద విద్యార్థులకు 20 ల్యాప్‌టాప్‌లు అందజేశారు. వారిని మలినేని పెరుమాళ్లు, మాజీ జడ్పీటీసీ సభ్యురాలు ఉప్పుటూరి సీతామహాలక్ష్మి తదితరులు సన్మానించారు. ఈ కార్యక్రమంలో కళాశాల ప్రిన్సిపల్ జెట్టి అప్పారావు, డైరెక్టర్లు దేవిసెట్టి శ్రీనివాస కుమార్, పాటిబండ్ల నాగేశ్వరరావు, అకాడమిక్ ఆచార్యులు జంపని కిశోర్‌ బాబు తదితరులు పాల్గొని ప్రసంగించారు.



డార్ట్‌ఫోర్డ్‌ నగరంలో ఘనంగా వినాయక చవితి వేడుకలు



లండన్: కెంట్‌లోని డార్ట్‌ఫోర్డ్ నగరంలో 'ఫీనిక్స్ క్వార్టర్స్ రెసిడెంట్స్ కమ్యూనిటీ' ఆధ్వర్యంలో వినాయక చవితి వేడుకలు ఘనంగా జరిగాయి. దాదాపు 150 మంది ప్రవాస భారతీయులు ఈ వేడుకలో పాల్గొని గణనాథుడికి ప్రత్యేక పూజలు నిర్వహించారు. సామూహిక మంగళ హారతులతో వినాయక మంత్రాలు జపించి, పాటలు ఆలపించి మూడు రోజుల పాటు (సెప్టెంబర్‌ 10 నుంచి 12వరకు) ఎంతో ఆనందోత్సాహాల మధ్య ఈ వేడుకలను జరుపుకొన్నారు. భక్తులంతా కొవిడ్‌ నిబంధనలు పాటిస్తూ వినాయకుడిని దర్శించుకొని ఆశీస్సులు పొందారు. అనంతరం భారతీయ, తెలుగు వంటకాలతో విందు, ప్రసాదం పంపిణీ చేశారు. ఈ ఏర్పాట్లు చేసిన మహిళలకు నిర్వాహకులు ప్రత్యేక అభినందనలు తెలిపారు. ఈ వేడుకలకు డార్ట్‌ఫోర్డ్ టౌన్ కౌన్సిలర్లు క్రిస్ షిప్పం, రిచర్డ్ వెల్స్, బ్రెంట్ కౌన్సిలర్ అవతార్ సంధు ముఖ్య అతిథులుగా హాజరయ్యారు.



చివరి రోజున భక్తులంతా 'గణపతి బప్పా మోరియా' అంటూ నినాదాలు చేస్తూ నిమజ్జనోత్సవం వైభవంగా నిర్వహించారు. కారుపై గణపతి విగ్రహాన్ని ఊరేగించి నిమజ్జనం చేశారు. ఈ వేడుకను భారతీయ పద్ధతుల్లో అత్యంత భక్తి శ్రద్ధలతో జరుపుకొన్నట్టు డార్ట్‌ ఫోర్డ్‌ ఫీనిక్స్‌ క్వార్టర్స్‌ రెసిడెంట్స్‌ కమ్యూనిటీ వాలంటీర్‌ కృష్ణ పవన్‌ చల్లా ఓ ప్రకటనలో తెలిపారు.











Houston: మా ఊరు రాజమండ్రిలో గాంధీని చూశా

మార్టిన్‌ లూథర్‌ కింగ్‌ గ్రాండ్‌ పరేడ్‌ స్పెషల్‌ అవార్డు గ్రహీత కృష్ణ వావిలాల



హ్యూస్టన్‌: ‘‘మహాత్మాగాంధీని ప్రత్యక్షంగా చూసిన అమెరికాలోని అతికొద్దిమంది వ్యక్తుల్లో నేనొకణ్ని. 1946లో మహాత్ముడు మా సొంత ఊరైన రాజమండ్రికి వచ్చినపుడు నా వయసు తొమ్మిదేళ్లు. ఆ సంఘటన ఇప్పటికీ నాకు గుర్తుంది. గాంధీని చూసేందుకు మా అమ్మమ్మ నన్ను, నా ఇద్దరు సోదరీమణులను ఎడ్లబండిపై పిలుచుకుపోయింది’’ అని ఇండో - అమెరికన్‌ కృష్ణ వావిలాల (86) తన చిన్ననాటి జ్ఞాపకాలను గుర్తు చేసుకున్నారు. గత అయిదు దశాబ్దాలుగా అమెరికాలో ఉంటున్న ఈయన భారతీయులు, అమెరికన్ల మధ్య సుహృద్భావ సంబంధాల ఏర్పాటుకు ఎంతో కృషి చేశారు. అమెరికన్‌ మానవహక్కుల నేత మార్టిన్‌ లూథర్‌ కింగ్‌ (ఎంఎల్‌కే) జూనియర్‌ జయంతి (జనవరి 15) సందర్భంగా కృష్ణ వావిలాలకు ఎంఎల్‌కే గ్రాండ్‌ పరేడ్‌ స్పెషల్‌ అవార్డు అందజేశారు. హ్యూస్టన్‌లో నివాసం ఉంటున్న కృష్ణ బిట్‌్్స పిలాని పూర్వ విద్యార్థి. ఎలక్ట్రికల్‌ ఇంజినీర్‌గా పదవీ విరమణ పొంది, ‘ఫౌండేషన్‌ ఆఫ్‌ ఇండియా స్టడీస్‌’ (ఎఫ్‌ఐఎస్‌) సంస్థకు వ్యవస్థాపక అధ్యక్షుడిగా ఉన్నారు. గాంధీ, మార్టిన్‌ లూథర్‌కింగ్‌ అనుసరించిన అహింస విధాన వ్యాప్తికి గతంలో అమెరికాలో జరిగిన పలు గ్రాండ్‌ పరేడ్‌లలో ఈయన మహాత్ముడి వేషధారణలో పాల్గొని ప్రచారం చేశారు. గత ఆదివారం రాత్రి ఘనంగా జరిగిన అవార్డు ప్రదానోత్సవంలో ఎంఎల్‌కే జూనియర్‌ పరేడ్‌ ఫౌండేషన్‌ ఛైర్మన్‌, సీఈవో అయిన చార్లెస్‌ స్టాంప్స్‌ అవార్డు ట్రోఫీతోపాటు జ్ఞాపికను కృష్ణ వావిలాలకు అందజేశారు. ఈ సందర్భంగా కృష్ణ మాట్లాడుతూ.. ‘‘దైనందిన జీవితంలో భారతీయులకు, ఇక్కడున్న నల్ల జాతీయులకు మధ్య మొదట్లో సామాజిక సంబంధాలు చాలా తక్కువగా ఉండేవి. ఈ విషయాన్ని గమనించిన నేను ఈ పరిస్థితిని మార్చేందుకు ఎంతోకొంత చేయాలని నిర్ణయించుకున్నా. 2003-04లో హెర్మన్‌ పార్కులో గాంధీ విగ్రహాన్ని ప్రతిష్ఠించడం ఎంఎల్‌కే పరేడ్‌లలో పాల్గొనేలా నాకు స్ఫూర్తినిచ్చింది. ప్రవాస భారతీయులు అందరూ ఈ కవాతుల్లో పాల్గొనాలి’ అని పిలుపునిచ్చారు.

ATA: ఎన్టీఆర్‌ వందేళ్ల జీవితంపై ఆకట్టుకున్న నృత్యరూపకం



అమెరికా తెలుగు అసోసియేషన్‌ (ఆటా) 17వ మహాసభలు వాషింగ్టన్‌ డీసీలో ఈ నెల 1 నుంచి మూడో తేదీ వరకు ఘనంగా జరిగాయి. ఈ వేడుకల్లో ఎన్టీఆర్‌ శతజయంత్యుత్సవాల్ని అట్టహాసంగా నిర్వహించారు. వందేళ్ల ఎన్టీఆర్‌ జీవితంపై ప్రదర్శించిన నృత్య రూపకం ప్రత్యేక ఆకర్షణగా నిలిచింది. ఈ పాటను జొన్న విత్తుల రచించగా.. సాయికాంత రాపర్ల చక్కటి నృత్యరీతుల్ని సమకూర్చారు. కళాకారులు తమ అద్భుత ప్రదర్శనతో ఆకట్టుకున్నారు.

US: మిచిగన్‌ సాగినాలో ఘనంగా సాయిబాబా విగ్రహ ప్రతిష్ఠ వేడుకలు



ఇంటర్నెట్‌డెస్క్‌: అమెరికాలోని మిచిగన్‌ స్టేట్‌ సాగినా నగరంలో సాయిబాబా విగ్రహ వాయు ప్రతిష్ఠ కార్యక్రమం ఘనంగా జరిగింది. మూడురోజుల పాటు చేపట్టిన ఈ కార్యక్రమంలో అఖండ దీపారాధన, అంకురార్పణ, పంచగవ్య ప్రాషణ, వాస్తు మంటపారాధన, సాయిబాబా, దత్తాత్రేయ, నవగ్రహ హోమాలు నిర్వహించారు. ఈ కార్యక్రమాలను బ్రహ్మశ్రీ భాగవతుల యుగంధర శర్మ (కూచిపూడి) ఆధ్వర్యంలో ముగ్గురు అర్చకులు జరిపారు. విగ్రహ ప్రతిష్ఠలో భాగంగా యుగంధర శర్మ అలంకరించిన సర్వతో భద్రమండల సకల దేవతారాధన విశేషంగా ఆకట్టుకుంది. మూడురోజులపాటు సాయి నామ కీర్తనలు, మంత్రోచ్ఛారణతో సాయి సమాజ్‌ ఆఫ్‌ సాగినా ప్రతిధ్వనించింది.



జనవరిలో కేవలం నలుగురు స్నేహితులు కలిసి ప్రారంభించిన సాయి బాబా ధ్యాన మందిరం 8 నెలల్లో దేవాలయంగా రూపుదిద్దుకోవడం చాలా ఆనందంగా ఉందని సాయి సమాజ్‌ ఆఫ్‌ సాగినా వ్యవస్థాపక అధ్యక్షుడు డాక్టర్‌ మురళీ గింజుపల్లి చెప్పారు. ఆలయ నిర్వహణకు సహకరించిన శ్రీనివాస్‌ వేమూరి, హరిచరణ్‌ మట్టుపల్లి, శ్రీధర్‌ గింజుపల్లి, సాంబశివరావు కొర్రపాటి, లీలా పాలడుగు, లక్ష్మీ మట్టుపల్లి, కృష్ణ జన్మంచిలకు ఆయన ప్రత్యేక ధన్యవాదాలు చెప్పారు. సాయిబాబా విగ్రహాన్ని సొంత ఖర్చులతో రాజస్థాన్‌ నుంచి తెప్పించిన వేమూరి నీలిమ- శ్రీనివాస్‌ దంపతులకు భక్తులు కృతజ్ఞతలు తెలిపారు.



ఈ సందర్భంగా డాక్టర్‌ గింజుపల్లి మాట్లాడుతూ ప్రతి గురువారం ప్రవాస భారతీయులంతా భక్తి శ్రద్ధలతో సాయిబాబాకు హారతులు, భజనలు నిర్వహిస్తున్నామని చెప్పారు. ప్రతిష్ఠాత్మక కార్యక్రమం ఇంత వైభవంగా జరిగినందుకు చాలా సంతోషంగా ఉందన్నారు. భవిష్యత్తులో 15వేల చదరపు అడుగుల స్థలంలో ఉత్తర అమెరికాలోనే అతిపెద్ద సాయిబాబా ఆలయం నిర్మించే ఆలోచనలో ఉన్నామని చెప్పారు. మూడురోజుల ప్రతిష్ఠ కార్యక్రమంలో భాగంగా ప్రతి రోజూ మధ్యాహ్నం, సాయంత్రం మూడు వందల మందికి అన్నదానం నిర్వహించారు. అన్నదాన కార్యక్రమాన్ని నీలిమ శ్రీనివాస్‌ వేమూరి, సెల్వి విష్ణుకుమార్‌, తనూజ శ్రీనివాస్‌ వడ్డమాని, మోనికా మహేశ్‌భుతి, పల్లవి అమిత్‌ షహసానె, రోహిణి జితేంద్ర వైద్య, శుభ రఘు మెల్గిరి, కల్పన మురళీ తమ్మినాన, సుజని మురళీ గింజుపల్లి, హేమమాలిని మహేశ్‌ సమతం, నికిత రాహుల్‌ గుప్తా నిర్వహించారు. 



ఈ కార్యక్రమంలో మిచిగన్‌లో స్థిరపడిన భారత సంతతి వైద్యులు డాక్టర్‌ కేపీ కరుణాకరన్‌-లక్ష్మి, రఘురాం సర్వేపల్లి, నరేంద్రకుమార్‌, కిశోర్‌బాబు- సామ్రాజ్యం కొండపనేని, సుబ్బారావు-వాణిశ్రీ చావలి, సుబ్రహ్మణ్యం-సుందరయాదం, అనిరుధ్‌-విద్య భండివార్‌, విజయారావులతో పాటు డెట్రాయిట్‌, ఫ్లింట్, గ్రాండ్‌ రాపిడ్స్‌, మిడ్‌ ల్యాండ్‌, బేసిటీ, సాగినా, కెనడా నుంచి సుమారు 500 మంది ప్రవాస భారతీయులతో పాటు ప్రముఖ గాయకుడు మనో హాజరయ్యారు. సుమారు 800 మంది భక్తులు భక్తిశ్రద్ధలతో ఈ కార్యక్రమంలో పాల్గొన్నట్లు నిర్వాహకులు తెలిపారు.

ఈనెల 25, 26 తేదీల్లో టొరంటోలో తెలుగు సాహితీ సదస్సు



టొరంటో: కెనడాలోని టొరంటోలో ఈనెల 25, 26 తేదీల్లో ‘మొట్టమొదటి కెనడా తెలుగు సాహితీ సదస్సు- 12వ అమెరికా తెలుగు సాహితీ సదస్సు’ ఆన్‌లైన్‌లో నిర్వహించనున్నట్లు నిర్వాహకులు తెలిపారు. ఈ మేరకు వంగూరి ఫౌండేషన్‌ ఆఫ్‌ అమెరికా, తెలుగు తల్లి పత్రిక, ఆటవా తెలుగు అసోసియేషన్‌, అంటారియో తెలుగు ఫౌండేషన్‌, టొరంటో తెలుగు టైమ్స్‌, కాల్గరి తెలంగాణ అసోసియేషన్‌, తెలుగు అసోసియేషన్‌ ఆఫ్‌ గ్రేటర్‌ టొరంటో, తెలుగు వాహిని సాహిత్య సమూహం సంయుక్తంగా ప్రకటన విడుదల చేశాయి. ఈ ప్రత్యేక తెలుగు భాషా, సాహిత్య సమావేశానికి ఏర్పాట్లు త్వరితగతిన జరుగుతున్నట్లు నిర్వాహకులు తెలిపారు. తమ ఆహ్వానాన్ని మన్నించి అమెరికా, కెనడాలో నివాసముంటున్న సుమారు 100 మంది తెలుగు సాహితీవేత్తలు ప్రసంగ ప్రతిపాదనలు పంపారని చెప్పారు. ఇది తమకు ఎంతో సంతోషాన్ని కలిగిస్తోందని పేర్కొంటూ ఆయా వక్తలకి పేరుపేరునా ధన్యవాదాలు తెలిపారు. 

టొరంటో ప్రధాన కేంద్రంగా ఈనెల 25, 26 తేదీల్లో జరిగే ఈ సదస్సు.. ఉదయం 9 గంటల నుంచి సాయంత్రం 7 గంటల వరకు జరుగుతుందని నిర్వాహకులు పేర్కొన్నారు. అమెరికా, కెనడా దేశాల్లోని తెలుగు భాషాభిమానులు, సాహితీవేత్తలు ఇంత పెద్ద ఎత్తున సాహిత్యవేదికపై కలుసుకోవడం ఇదే తొలిసారి అని చెప్పారు. యూట్యూబ్‌ ద్వారా అందరూ వీక్షించేలా ఏర్పాట్లు చేశామని తెలిపారు. 25న https://bit.ly/3zcq0O1 లింక్‌లో, 26న https://bit.ly/3mjgLYS లింక్‌లో సదస్సును వీక్షించవచ్చన్నారు.

సమగ్ర కార్యక్రమం, ప్రసంగాల వివరాలను త్వరలోనే ప్రకటిస్తామని వెల్లడించారు. ఈ సదస్సు గురించి కెనడాలో ఉంటున్న తెలుగు యువతులు హర్ష దీపిక రాయవరపు, భావన పగిడేలా ప్రత్యేక వీడియోలో వివరించారు. ఈ కార్యక్రమం సంబంధించిన విషయాల కోసం సంచాలకులు లక్ష్మీరాయవరపు (sadassulu@gmail.com), హ్యూస్టన్‌కు చెందిన వంగూరి చిట్టెన్‌రాజు (vangurifoundation@gmail.com), సంధాన కర్తలు విక్రమ్ సింగరాజు (triv.sing@gmail.com), సాయి రాచకొండ (sairacha@gmail.com), కార్యనిర్వాహక సంఘం సభ్యులు యామిని పాపుదేశి, భావన పగిడేల, సర్దార్‌ఖాన్‌, కృష్ణ కుంకాలను సంప్రదించాలని కోరారు.

Kidnap: చివరకు తోటలో శవాలై తేలారు.. భారత సంతతి కుటుంబం కిడ్నాప్‌ విషాదాంతం



కాలిఫోర్నియా: అమెరికాలోని కాలిఫోర్నియాలో కిడ్నాప్‌నకు గురైన భారత సంతతి కుటుంబం ఘటన చివరకు విషాదాంతమైంది. అపహరణకు గురైన ఎనిమిది నెలల పాప, ఆమె తల్లిదండ్రులు, సమీప బంధువు.. విగతజీవులై కనిపించినట్లు అక్కడి పోలీసు అధికారులు బుధవారం వెల్లడించారు. ఇప్పటి వరకు ఈ కేసులో ఓ అనుమానితుణ్ని అరెస్టు చేసి విచారిస్తున్నారు.

పోలీసుల కథనం ప్రకారం.. కాలిఫోర్నియాలోని మెర్సిడెస్‌ కౌంటీలో నివాసముంటున్న భారత సంతతికి చెందిన జస్దీప్‌ సింగ్‌ కుటుంబం ట్రక్కుల రవాణ వ్యాపారం చేస్తోంది. సోమవారం ఉదయం జస్దీప్‌ సింగ్‌ (36), ఆయన భార్య జస్లీన్‌ కౌర్‌ (27), తమ ఎనిమిది నెలల పాపతో కలిసి యథావిధిగా వ్యాపార కార్యాలయానికి వెళ్లారు. వీరితోపాటు చిన్నారి మామ అమన్‌దీప్‌ సింగ్‌ (39)కూడా కాసేపటికి అక్కడికి చేరుకున్నారు. కాసేపటికే అక్కడికి వచ్చిన ఓ గుర్తు తెలియని దుండగుడు వారిని తుపాకితో బెదిరించి ఓ ట్రక్కులో ఎక్కించుకొని కిడ్నాప్‌ చేశాడు. కిడ్నాప్‌నకు గురైన వారిలో ఒకరి కారు అదేరోజు సాయంత్రం వ్యాపార కార్యాలయ సమీపంలో దహనమైనట్లు పోలీసులు గుర్తించారు. కారు నెంబర్‌ ఆధారంగా యజమాని ఇంటికి వెళ్లి ఆరా తీయగా.. కుటుంబ సభ్యులు తమకేమీ తెలియదని చెప్పారు. వారి ఆఫీసుకి వెళ్లి సీసీ టీవీ ఫుటేజీలను పరిశీలించడంతో కిడ్నాప్‌ ఘటన వెలుగులోకి వచ్చింది. 

పోలీసులు వెంటనే కేసు నమోదు చేసి దర్యాప్తు ప్రారంభించారు. కిడ్నాప్‌ అయిన వారిలో ఒకరి బ్యాంకు కార్డును మంగళవారం ఉదయం దుండగుడు స్థానిక ఏటీఎంలో ఉపయోగించినట్లు గుర్తించారు. అక్కడి సీసీ ఫుటేజీ ఆధారంగా ఓ అనుమానితుడి ఫొటోను మెర్సిడెస్‌ కౌంటీ పోలీసులు విడుదల చేశారు. అప్పటి నుంచి తీవ్రంగా గాలింపు చేపట్టి.. అదే రోజు అనుమానితుణ్ని అదుపులోకి తీసుకున్నారు. కస్టడీలో ఉన్న సమయంలోనే అతడు ఆత్మహత్యాయత్నానికి పాల్పడడం గమనార్హం. ప్రస్తుతం అతడు ఆసుపత్రిలో కోలుకుంటున్నాడు. ఇంతలోనే పోలీసులు కిడ్నాప్‌ అయిన నలుగురి శవాల్ని బుధవారం సాయంత్రం ఓ తోటలో గుర్తించారు. అయితే, తమ అదుపులో ఉన్న వ్యక్తే ఈ ఘాతుకానికి పాల్పడినట్లు పోలీసులు ఇంకా ధ్రువీకరించలేదు.

Justice NV ramana: శాన్‌ ఫ్రాన్సిస్కోలో సీజేఐ జస్టిస్‌ ఎన్వీ రమణ దంపతులకు ఘన స్వాగతం



శాన్‌ ఫ్రాన్సిస్కో: అమెరికాలో పర్యటిస్తున్న భారత సుప్రీంకోర్టు ప్రధాన న్యాయమూర్తి జస్టిస్‌ ఎన్వీ రమణ దంపతులకు శాన్‌ ఫ్రాన్సిస్కోలో ఘన స్వాగతం లభించింది. అసోసియేషన్‌ ఆఫ్‌ ఇండో అమెరికన్స్‌ (AIA) ఆహ్వానం మేరకు శాన్‌ ఫ్రాన్సిస్కో చేరుకున్న సీజేఐ దంపతులకు విమానాశ్రయంలో ఏఐఏ అధ్యక్షుడు కోమటి జయరాం తన కార్యవర్గంతో కలిసి ఘన స్వాగతం పలికారు. స్థానిక భారత కాన్సులేట్‌ సిబ్బంది... భారత ప్రభుత్వం తరఫున ఆహ్వానం పలికారు.  ఈ కార్యక్రమంలో భారత్‌ బయోటెక్‌ ఎండీ సుచిత్రా ఎల్లా, అసోసియేషన్‌ ఆఫ్ ఇండో అమెరిన్స్‌ కార్యవర్గ సభ్యులు, స్థానిక ప్రముఖులు పాల్గొన్నారు.

టాల్‌స్కౌట్స్‌ ఆధ్వర్యంలో నెలరోజుల పాటు బుక్‌ డ్రైవ్‌



ఇంటర్నెట్‌ డెస్క్‌: 21వ శతాబ్దంలో చాలా దూరం వచ్చేశాం. శాస్త్రసాంకేతిక రంగాల్లో కళ్లు చెదిరే అభివృద్ధి సాధించినప్పటికీ ఇంకా 25 కోట్ల మంది పిల్లలు బడికి వెళ్లే అదృష్టానికి నోచుకోవడం లేదు. అర్ధాకలితో, అరకొర సౌకర్యాలతో చదువు మీద సరిగా దృష్టి పెట్టలేని వారి సంఖ్య ఇంతకు ఎన్నో రెట్లు ఉంటుంది. మనం అంతా తలచుకుంటే, కాస్త పెద్ద మనసు చేసుకుంటే ఈ సమస్యను తేలికగా దాటేయగలం. అందుకే విద్య అవసరం గురించి గుర్తుచేసేందుకు యునెస్కో ఏటా జనవరి 24న ‘అంతర్జాతీయ విద్య దినోత్సవం’ ఘనంగా నిర్వహిస్తోంది.

ఈసారి టాల్ స్కౌట్స్ కూడా ఈ లక్ష్యసాధనలో పాలు పంచుకుంది. పిల్లల చదువుకు అవసరమయ్యే పుస్తకాలు, ఇతర సామాగ్రి కోసం నెల రోజుల పాటు (జనవరి 10 - ఫిబ్రవరి 10 వరకు) బుక్ డ్రైవ్ నిర్వహిస్తోంది. ఇక జనవరి 24న టాల్ ఆధ్వర్యంలో జరిగిన కథావేదిక మరో విశేషం. పిల్లలు తమ తోటివారి కోసం కథను వినిపించే ప్రయత్నమే ఇది. తొలుత 24 గంటల పాటు ఈ కార్యక్రమాన్ని నిర్వహించాలని అనుకున్నాం. కానీ 500 మందికి పైగా పిల్లలు ఇందులో నమోదు చేసుకోవడంతో 48 గంటల పాటు కార్యక్రమాన్ని పొడిగించాల్సి వచ్చింది. ఇందులో అమెరికా, బ్రిటన్, భారత్‌ సహా అనేక దేశాల నుంచి పిల్లలు పాల్గొన్నారు. ఒకటో తరగతి నుంచి ఇంటర్ వరకు చదివే విద్యార్థులు ఉత్సాహంగా పాల్గొని కథలు వినిపించారు. కొందరు అంధ విద్యార్థులు సైతం ఈ కార్యక్రమంలో పాల్గొని తోటి పిల్లల కోసం తమ గొంతుకను వినిపించి స్ఫూర్తిని చాటడం విశేషం!



ఈ కథల మారథాన్ నిర్వహించడం వెనుక చాలా ప్రయోజనాలు ఉన్నాయి అంటున్నారు టాల్‌స్కౌట్స్ నిర్వాహకులు. వీటి ద్వారా ఓ డిజిటల్ లైబ్రరీని ఏర్పాటు చేయడమే టాల్ తొలి ఉద్దేశం. దానివల్ల లోకంలో ఏ మూలన ఉన్న విద్యార్థి అయినా, ఎప్పుడైనా వీటిని వినవచ్చు. విలువలు, విజ్ఞానం, వినోదం అందించే కథలను తమ జీవితంలో భాగం చేసుకోవచ్చు. ఒక లైవ్ స్ట్రీమింగ్ ద్వారా నిర్వహించిన ఈ మారథాన్‌కు విశేష స్పందన వచ్చినట్టు టాల్ స్కౌట్స్ తెలిపింది. ఈ కథల యజ్ఞంలో స్వయంగా పిల్లలనే భాగస్వాములుగా చేయడం వల్ల, వాళ్లలో సామాజిక స్పృహను పెంచాలనే లక్ష్యమూ ఉంది. అన్నింటా చురుగ్గా ఉండే విద్యార్థులే గనక ముందడుగు వేస్తే… ఈ లోకంలో ఎలాంటి సమస్యకైనా పరిష్కారం సాధ్యం కదా! నిజానికి టాల్ స్కౌట్స్ ఆవిర్భావం వెనకాల ఉన్న లక్ష్యం కూడా ఇదే!!

Australia: మెల్‌బోర్న్‌లో గాంధీ విగ్రహం ధ్వంసం.. అవమానకరమన్న ఆస్ట్రేలియా ప్రధాని!

ఇటువంటి దాడులను సహించబోమని స్పష్టం



మెల్‌బోర్న్‌: అహింసా మార్గాన్ని అనుసరించి యావత్‌ ప్రపంచానికే మార్గదర్శిగా నిలిచిన మహాత్మా గాంధీ స్మారక చిహ్నాలు ప్రపంచ వ్యాప్తంగా ఏర్పాటు చేస్తున్న విషయం తెలిసిందే. ఇందులో భాగంగా ఈమధ్యే ఆస్ట్రేలియాలోని మెల్‌బోర్న్‌లోనూ గాంధీ విగ్రహాన్ని అక్కడి ప్రధానమంత్రి చేతుల మీదుగా ఆవిష్కరించారు. అయితే, గాంధీ విగ్రహాం ఏర్పాటు చేసి రెండు రోజులు గడువక ముందే కొందరు దుండగులు మహాత్ముని విగ్రహం ధ్వంసం చేసేందుకు ప్రయత్నించారు. ఈ ఘటనను ఖండించిన ఆస్ట్రేలియా ప్రధానమంత్రి స్కాట్‌ మారిసన్‌.. ఇది చాలా అవమానకరమైన విషయమని ఆవేదన వ్యక్తం చేశారు.

భారత్‌కు స్వాతంత్ర్యం సిద్ధించి 75ఏళ్లు పూర్తిచేసుకుంటున్న సందర్భంగా ప్రపంచ వ్యాప్తంగా వివిధ దేశాల్లో ఉన్న భారతీయులు సంబురాలు జరుపుకుంటున్నారు. ఇందులో భాగంగా ఆస్ట్రేలియా ప్రభుత్వం సహాయంతో మెల్‌బోర్న్‌ శివారు ప్రాంతమైన రోవిల్లేలో మహాత్మాగాంధీ విగ్రహాన్ని ఏర్పాటు చేశారు. ఆస్ట్రేలియా ప్రధానమంత్రి స్కాట్‌ మారిసన్‌, కౌన్సిల్‌ జనరల్‌ ఆఫ్‌ ఇండియాతో సహా పలువురు ప్రముఖులు హాజరై విగ్రహాన్ని ఆవిష్కరించారు. ఈ కార్యక్రమం జరిగిన కొన్ని గంటలకే మహాత్ముడి విగ్రహాన్ని ధ్వంసం చేసేందుకు ప్రయత్నించారు. ఈ ఘటనలో గాంధీ విగ్రహం పాక్షికంగా ధ్వంసమైంది.

ఈ ఘటనను ఆస్ట్రేలియా ప్రధానమంత్రి స్కాట్‌ మారిసన్‌ తీవ్రంగా ఖండించారు. ఇది తీవ్ర అవమానకరమన్న ఆయన.. ఇలాంటి అగౌరవపరిచే చర్యలు తీవ్ర నిరాశకు గురిచేశాయని పేర్కొన్నారు. వివిధ దేశాల సంస్కృతులకు నెలవైన ఆస్ట్రేలియాలో ఇటువంటి స్మారక చిహ్నాలపై దాడులను సహించబోమని స్పష్టం చేశారు. అయితే, మహాత్మా గాంధీ విగ్రహం ధ్వంసం చేసిన వారిని గుర్తించేందుకు విక్టోరియా పోలీసులు ప్రయత్నాలు ముమ్మరం చేశారు. అక్కడి స్థానిక పోలీసులు కేసు నమోదు చేసుకొని దర్యాప్తు జరుపుతున్నట్లు వెల్లడించారు.

ముగ్గురు విద్యార్థులకు తానా ల్యాప్‌టాప్‌ల వితరణ



కర్నూలు: నగరానికి చెందిన ముగ్గురు విద్యార్థులకు కర్నూలు ఎన్నారై ఫౌండేషన్ చైర్మన్ పొట్లూరి రవి సహకారంతో లక్షా యాభై వేల రూపాయల విలువైన మూడు ల్యాప్‌టాప్‌లు అందజేశారు. కరోనా వైరస్ తీవ్రతతో ప్రతిభావంతులైన విద్యార్థులు కళాశాలకు హాజరవ్వలేక ఇబ్బందులు పడుతున్నారు. అలాంటి వారి కోసం తానా ఫౌండేషన్ ఆధ్వర్యంలో చేపడుతున్న ఆదరణ కార్యక్రమంలో భాగంగా డి.చందన సాయి, పూర్ణ చరిత, మహ్మద్‌ అలీమ్‌కు ల్యాప్‌టాప్‌లు అందించారు. ప్రతిభ గల విద్యార్థులను ప్రోత్సహించడమే లక్ష్యంగా ఈ కార్యక్రమం చేపట్టామని తానా అధ్యక్షుడు లావు అంజయ్య చౌదరి, తానా ఫౌండేషన్ చైర్మన్ వెంకటరమణ యార్లగడ్డ, ఫౌండేషన్ ట్రస్టీ కోఆర్డినేటర్ సామినేని రవి తెలిపారు. ముప్పా రాజశేఖర్,  సందడి మధు తదితరులు ఈ కార్యక్రమంలో పాల్గొన్నారు.

India to UK flights: కొండెక్కిన టికెట్‌ ధరలకు కళ్లెం! 

భారత్‌-బ్రిటన్‌ మధ్య ఇకపై వారానికి 60 విమానాలు 



దిల్లీ: భారత్‌-బ్రిటన్‌ మధ్య పరిమిత సంఖ్యలో ప్రత్యేక విమానాల రాకపోకల కారణంగా టికెట్‌ ధరలు కొండెక్కుతుండటంతో కేంద్ర ప్రభుత్వం దిద్దుబాటు చర్యలకు ఉపక్రమించింది. రెండు దేశాల మధ్య ప్రస్తుతం వారానికి 30 విమానాలనే అనుమతిస్తుండగా.. ఆ సంఖ్యను తాజాగా 60కి పెంచింది. కొత్త పరిమితి ఈ నెల 16 నుంచి అమల్లోకి వస్తుందని విమానయాన మంత్రిత్వ శాఖ గురువారం వెల్లడించింది. దీనిప్రకారం భారత్‌-బ్రిటన్‌ మధ్య భారతీయ విమానయాన సంస్థలు 30 విమానాలను, బ్రిటన్‌ సంస్థలు మరో 30 విమానాలను ప్రతి వారం నడపనున్నాయి. మన దేశ కోటాలో ఉన్న 30లో.. ఎయిరిండియాకు 26, విస్తారాకు 4 కేటాయించారు. దిల్లీ-లండన్‌ మధ్య విమాన టికెట్‌ (ఎకానమీ తరగతి) ధర ఒక్కోటి రూ.1.2 లక్షల నుంచి రూ.3.95 లక్షల వరకు పలుకుతున్నట్లు వెలుగులోకి రావడం ఇటీవల కలకలం సృష్టించిన సంగతి గమనార్హం. 

oscars 2023: అవకాశం ఇచ్చినట్టే ఇచ్చి లాక్కున్నట్లు అనిపించింది.. గునీత్‌ మోంగా ఆవేదన



దేశవ్యాప్తంగా ఆస్కార్‌ సంబరాలు జరుపుకోవడానికి ‘నాటు నాటు’ పాట ఒక కారణమైతే మరొకటి ‘ది ఎలిఫెంట్‌ విస్పరర్స్‌’. ఆస్కార్‌ ఉత్తమ డాక్యుమెంటరీ లఘు చిత్రంగా నిలిచిన ఈ చిత్రానికి కార్తికి గోన్సాల్వెన్స్‌ దర్శకత్వం వహించగా, గునీత్‌ మోంగా నిర్మించారు. వేదికపై ఈ పురస్కారాన్ని అందుకునేటప్పుడు ఎంతో సంబరపడి పోయారు ఈ ఇద్దరూ. కానీ ఆస్కార అకాడెమీ చేసిన ఓ చర్య వల్ల గునీత్‌ మోంగాకు చేదు అనుభవం ఎదురైంది. సాధారణంగా ఆస్కార్‌ అందుకున్న తర్వాత 45 సెకన్లు మాట్లాడేందుకు ప్రతి ఒక్కరికీ ఛాన్స్‌ ఉంటుంది. ఒకవేళ ఎవరైనా అంతకు మించి ఎక్కువ సమయం మాట్లాడితే వెంటనే ఆ స్పీచ్‌ను కట్‌ చేసి మ్యూజిక్‌ ప్లే చేస్తారు. అయితే గునీత్‌ మోంగా.. మాట్లాడటం ప్రారంభించకముందే సంగీతం ప్లే చేశారు. దీంతో ఆమె.. తను చెప్పాలనుకున్న విషయాన్ని చెప్పకుండానే వెనుదిరిగారు. ఈ విషయాన్ని ఆమె ఇండియాకి తిరిగి వచ్చాకా విలేకరులతో పంచుకున్నారు. ‘‘ఆస్కార్‌ వేదికపై నేను మైక్‌ తీసుకొని మాట్లాడబోతుంటే మ్యూజిక్‌ రావడంతో నేను చెప్పాలనుకున్నవి చెప్పలేకపోయా. గొప్ప క్షణాలను ఇచ్చినట్లే ఇచ్చి నా దగ్గరి నుంచి లాక్కున్నట్లు అనిపించింది’ అని ఆవేదన వ్యక్తం చేశారు. కానీ వీరి తర్వాత బెస్ట్‌ యానిమేటెడ్‌ షార్ట్‌ పురస్కారాలను అందుకున్న వారు 45 సెకన్ల కన్నా కాస్త ఎక్కువసేపే మాట్లాడినా అభ్యంతరం వ్యక్తం చేయలేదు. ‘నా తర్వాత వేరే వారికి చాలా సమయం ఇవ్వడం మాత్రం సరైన పద్ధతి అనిపించలేదు’ అని చెప్పారు మోంగా.

తెదేపా అధినేత చంద్రబాబును కలిసిన ఎన్‌ఆర్‌ఐ తెదేపా యూరప్‌ నాయకుడు డా.కిశోర్‌



ఇంటర్నెట్‌ డెస్క్‌: తెదేపా అధినేత, ఏపీ మాజీ ముఖ్యమంత్రి నారా చంద్రబాబును ఎన్‌ఆర్‌ఐ తెదేపా యూరోప్ టీమ్‌ నాయకుడు డాక్టర్ కిశోర్ మర్యాదపూర్వకంగా కలిశారు. ఈ సందర్భంగా ఎన్‌ఆర్‌ఐ తెదేపా ఆధ్వర్యంలో ఇటీవల యూరప్‌ వ్యాప్తంగా నిర్వహించిన కార్యక్రమాలు, పార్టీ 40 సంవత్సరాల ఆవిర్భావ వేడుక నిర్వహణపై ఆయన చంద్రబాబుకు వివరించారు. నెల్లూరు, చిత్తూరు జిల్లా పూతలపట్టు, గుంటూరు జిల్లా అమరావతిలో ఐతెదేపా టీమ్‌ సహకారంతో ఎన్‌ఆర్‌ఐ తెదేపా యూరోప్ టీమ్‌ ఏర్పాటు చేసిన అన్నదానం, ఇతర కార్యక్రమాల గురించి డా.కిశోర్‌ వివరించారు. 

రాబోయే రోజుల్లో ఎన్‌ఆర్‌ఐ తెదేపా యూరోప్ టీమ్‌ చేపట్టనున్న కార్యక్రమాలు, 2024లో జరగనున్న ఎన్నికలలో సహాయ సహకారాలపై చర్చించారు. 2024లో తెలుగుదేశం గెలుపే ప్రధానంగా పని చేస్తామని ఆయన చంద్రబాబుకు తెలిపారు. త్వరలో నిర్వహించనున్న మహానాడు కార్యక్రమాల గురించి కూడా ఈ సమయంలో చర్చించారు. యూరప్‌ వ్యాప్తంగా తెదేపా 40 వసంతాల వేడుక నిర్వహణపై డా.కిశోర్‌ను, ఎన్‌ఆర్‌ తెదేపా యూరప్‌ బృందాన్ని చంద్రబాబు ఈ సందర్భంగా అభినందించారు. అంతేకాకుండా ఉక్రెయిన్‌లో తెలుగు రాష్ట్రాల విద్యార్థులను తరలించడంపై చంద్రబాబు అభినందనలు తెలిపారు. మున్ముందు ఇలాంటి సేవా కార్యక్రమాలు ఇంకా నిర్వహించాలని, సామాజిక కార్యక్రమాలే కాకుండా ప్రతిఒక్క ఎన్‌ఆర్‌ఐ ఒక వ్యాపారవేత్తగా మారి ఆంధ్రప్రదేశ్లో పెట్టుబడులు పెట్టి, నిరుద్యోగ యువతకి ఉద్యోగవకాశాలు కల్పించాలని చంద్రబాబు సూచించారు. ఈ సందర్భంగా చంద్రబాబు ఏపీలో పెట్టుబడుల కోసం యూరోప్‌లో పారిశ్రామికవేత్తలను కలిసిన విషయాలను గుర్తు చేసుకున్నారు. 2024లో పార్టీ గెలుపుకోసం శ్రమించాలి అని చంద్రబాబు ఆయనకు సూచించారు. ఎన్‌ఆర్‌ఐ తెదేపా యూరోప్ బృందం మున్ముందు చేసే సేవాకార్యక్రమాలకు పార్టీ తరుపున ఎలాంటి సహకారం కావాలన్నా అందిస్తామని డా.కిశోర్‌కు చంద్రబాబు తెలిపారు. 

US Visa: అమెరికా ‘వీసా’ నిబంధనలు పాటించాల్సిందే: శాన్‌ఫ్రాన్సిస్కో కాన్సుల్‌ జనరల్‌ టీవీ నాగేంద్ర ప్రసాద్‌



ఇంటర్నెట్‌డెస్క్‌: అమెరికా వీసాల విషయంలో ఇతర దేశాల మాదిరిగానే భారతీయ పౌరులకూ నిబంధనలు ఉన్నాయని శాన్‌ఫ్రాన్సిస్కోలో భారత కాన్సుల్‌ జనరల్‌ డాక్టర్ టీవీ నాగేంద్ర ప్రసాద్‌ అన్నారు. భారతీయ పౌరుడైనా, విదేశీయులైనా ఆయా నియమ, నిబంధనలను పాటించాల్సిందేనని స్పష్టం చేశారు. అమెరికాలోని కాలిఫోర్నియా రాష్ట్రం లాస్‌ఆల్టోస్‌లో నిర్వహించిన మీడియా సమావేశంలో ఆయన మాట్లాడారు. ఈ సందర్భంగా అమెరికాలోని ప్రవాస భారతీయులు, అగ్రరాజ్యానికి వెళ్లాలనుకునేవారు ఎదుర్కొంటున్న పలు సమస్యలపై నాగేంద్ర ప్రసాద్‌ స్పందించారు. అర్హత ఉన్నవారు ఓసీఐ తీసుకోవాలని.. ఇతర సేవల కోసం ఆన్‌లైన్‌ అపాయింట్‌మెంట్‌ పొందాలని వివరించారు. కరోనా తగ్గుముఖం పట్టిన నేపథ్యంలో పీసీఆర్‌ పరీక్షలను రద్దు చేసినట్లు తెలిపారు. 



వివిధ కమ్యూనిటీ సంస్థలు, సీఈవోలు, పెట్టుబడిదారులు, విద్యార్థులు, స్టార్టప్‌ కమ్యూనిటీ, సాంస్కృతిక సంస్థలకు సంబంధించిన సమస్యలపై అనేక విషయాలను నాగేంద్ర ప్రసాద్‌ వివరించారు. అమృత్‌ మహోత్సవాల కాలంలో మీడియా పాత్ర అనే అంశంపైనా మాట్లాడారు. మీడియాలో వచ్చే తప్పుడు కథనాలు ఎదుర్కోవడంపై తన అభిప్రాయాలను ఆయన వెల్లడించారు. అమెరికా నుంచి భారత్‌కు అందుతున్న సహకారం.. తమిళనాడు, కర్ణాటక, తెలంగాణ, ఒడిశా రాష్ట్రాలకు వస్తున్న పెట్టుబడుల అంశాలను వివరించారు. ఇటీవల కాలంలో భారత్‌కు చెందిన పలువురు కేంద్రమంత్రులు, సుప్రీంకోర్టు మాజీ ప్రధాన న్యాయమూర్తి, జమ్మూకశ్మీర్‌ లెఫ్టినెంట్ గవర్నర్‌, తెలంగాణ, కర్ణాటక, తమిళనాడు మంత్రులు అమెరికాలో నిర్వహించిన పర్యటనలను ఈ సందర్భంగా నాగేంద్ర ప్రసాద్‌ ప్రస్తావించారు. ఈ ఏడాది జ‌న‌వ‌రి 1 నుంచి న‌వంబ‌రు 21 వ‌ర‌కు అందించిన సేవ‌లను ఆయన వివరించారు. పాస్‌పోర్టులు 38,355, ఓసీఐ 90,470, వీసా 13,027, రిన‌న్సియేష‌న్ 18,413, మిసిలేనియస్‌ 10,548 అని చెప్పారు. మొత్తం 1,70,813 సేవలను అందించినట్లు తెలిపారు. ఈ సమావేశంలో కాన్సుల్‌ డాక్టర్‌ అకున్‌ సభర్వాల్‌, కాన్సులేట్‌ సిబ్బంది పాల్గొన్నారు.



అమరావతి ‘మహాపాదయాత్ర’కు కువైట్‌ తెదేపా మద్దతుదారుల విరాళం



అమరావతి: అమరావతి ఉద్యమానికి ప్రవాసాంధ్రులు సైతం మద్దతు తెలుపుతున్నారు. న్యాయస్థానం టు దేవస్థానం పేరుతో అమరావతి రైతులు మహాపాదయాత్రను చేపట్టిన విషయం తెలిసిందే. ఈ నేపథ్యంలో కువైట్‌లోని తెలుగుదేశం పార్టీ మద్దతుదారులు తమవంతుగా రూ.లక్ష విరాళం అందించారు. కువైట్‌లో ఉంటున్న తెదేపా మద్దతుదారులు పిడికిటి శ్రీనివాస్ చౌదరి, పేరం రమణ, పెరుగు శ్రీను తదితరులు కలిసి అమరావతి పరిరక్షణ సమితి ప్రతినిధులకు విరాళానికి సంబంధించిన చెక్కును అందించారు. అమరావతి ఉద్యమానికి తమ వంతు సహకారం అందిస్తామని, రైతులకు అండగా ఉంటామ వెల్లడించారు.

Road Accident: కెనడాలో రోడ్డు ప్రమాదం.. ఐదుగురు భారతీయ విద్యార్థుల మృతి



టొరంటో: కెనడాలోని ఒంటారియో హైవేపై రోడ్డు ప్రమాదం జరిగింది. ఓ పాసింజర్‌ వ్యాన్‌.. ట్రాలీని ఢీకొట్టింది. ఈ ఘటనలో వ్యాన్‌లో ఉన్న ఐదుగురు భారతీయ విద్యార్థులు మృతిచెందగా మరో ఇద్దరికి గాయాలయ్యాయి. మృతులను హర్‌ప్రీత్‌సింగ్‌, జస్పీందర్‌సింగ్‌, కరణ్‌పాల్‌సింగ్, మోహిత్‌ చౌహాన్‌, పవన్‌కుమార్‌గా అక్కడి పోలీసులు గుర్తించారు. క్షతగాత్రులను ఆస్పత్రిలో చేర్చి చికిత్స అందిస్తున్నట్లు కెనడాలో భారత రాయబారి అజయ్‌ బిసారియా తెలిపారు. మృతుల కుటుంబాలకు తమ ప్రగాఢ సానుభూతి తెలుపుతున్నట్లు ట్విటర్‌లో ఆయన పేర్కొన్నారు.

శ్రీశ్రీ రవిశంకర్‌కు గాంధీ పురస్కారం ప్రదానం



వాషింగ్టన్‌: ఆధ్యాత్మిక గురువు, ఆర్ట్‌ ఆఫ్‌ లివింగ్‌ వ్యవస్థాపకులు శ్రీశ్రీ రవిశంకర్‌ అట్లాంటాలో గాంధీ పీస్‌ పిలిగ్రిమ్‌ పురస్కారం అందుకున్నారు. మహాత్మాగాంధీ, డా.మార్టిన్‌ లూథర్‌ కింగ్‌లు ప్రబోధించిన శాంతి, అహింసా సిద్ధాంతాల వ్యాప్తికి అలుపెరుగని కృషి చేస్తున్నందుకు గుర్తింపుగా ఆయన ఈ ప్రతిష్ఠాత్మక అవార్డుకు ఎంపికయ్యారు. మార్టిన్‌ లూథర్‌ కింగ్‌ అల్లుడు ఇసాక్‌ ఫెర్రీస్‌, అట్లాంటాలో భారత్‌ కాన్సుల్‌ జనరల్‌ డా.స్వాతి కులకర్ణి సమక్షంలో అమెరికాలోని గాంధీ ఫౌండేషన్‌ ఈ పురస్కారాన్ని శ్రీశ్రీ రవిశంకర్‌కు అందజేసింది.





కువైట్‌లో వరలక్ష్మి వ్రత వేడుకలు



కువైట్‌: తెలుగు కళా సమితి కువైట్ ఆధ్వర్యంలో అంతర్జాలం వేదికగా (జూమ్) ద్వారా వరలక్ష్మి వ్రత వేడుకలు జరిగాయి. కువైట్‌లోని వివిధ ప్రాంతాల్లోని ఆడపడుచులందరూ శుక్రవారం (ఆగస్టు 20న) ఈ కార్యక్రమంలో పాల్గొన్నారు. ఏటా వరలక్ష్మి వ్రతం, దేవీ నవరాత్రులు వంటివి అందరూ కలిసి సందడిగా చేసుకునేవారు. కరోనా మహమ్మారి వల్ల ఈ ఏడాది సామూహిక కార్యక్రమాలు, పండగలు, పూజలు ఆగిపోవడంతో సభ్యులు ఒకింత నిరుత్సాహనికి గురయ్యారు. ఈ నేపథ్యంలో జూమ్‌ వేదికగా వరలక్ష్మి వ్రతాన్ని నిర్వహించి కొత్త ఒరవడికి శ్రీకారం చుట్టారు సమితి సభ్యులు.



ఉదయం 8.45 గంటలకు పంచసూక్తం, భక్తి పాటలతో కార్యక్రమం ప్రారంభమైంది. 9.20 గంటలకు తెలుగు కళా సమితి అధ్యక్షులు సాయి వెంకట సుబ్బారావు ప్రసంగించారు. కార్యక్రమంలో పాల్గొంటున్న సభ్యులకు, పురోహితులు శర్మకు స్వాగతం పలికి పూజా కార్యక్రమాల బాధ్యతలను వారికి అప్పగించారు. వరలక్ష్మి పూజా విధానం, వాటికి కావలసిన సామగ్రి, పూజ విశిష్టతను పురోహితులు శర్మ అందరికీ వివరించారు. సర్వమంగళ సంప్రాప్తి, సకలాభీష్టాలు నెరవేరాలని, నిత్య సుమంగళిగా వర్ధిల్లాలని ప్రార్థిస్తూ స్త్రీలు తమ ఇళ్లలో వరలక్ష్మి దేవిని కన్నులపండువగా అలంకరించారు. పంచభక్ష పరమాన్నాలను నైవేద్యంగా సమర్పించారు. వ్రతం ముగిసిన తర్వాత తెలుగు కళా సమితి కార్యవర్గ సభ్యురాలు సుధా దాసరి మహిళలను లలిత, విష్ణు సహస్రనామ పారాయణానికి ఆహ్వానించారు. ఇందులో 80 మందికి పైగా ఆడపడుచులు పాల్గొన్నారు. వరలక్ష్మి దేవికి మంగళ హారతులిచ్చి దేవి అనుగ్రహాన్ని పొందారు. ఈ కార్యక్రమం జయప్రదం కావడానికి సహకరించిన సభ్యులందరికీ, తమ కార్యవర్గానికి తెలుగు కళా సమితి అధ్యక్షులు సాయి వెంకట సుబ్బారావు, ప్రధాన కార్యదర్శి శ్రీవత్స, వర్ధని కృతజ్ఞతలు తెలిపారు.



వేడుకగా తెలుగు పీపుల్ ఫౌండేష‌న్ వార్షికోత్సవం



న్యూజెర్సీ: పేద విద్యార్థుల కలలను సాకారం చేసి సమాజ అభ్యున్నతికి తోడ్పాటును అందించడమే తమ లక్ష్యసాధన అని తెలుగు పీపుల్ ఫౌండేష‌న్ ఆర్గనైజేషన్‌ నిరూపిస్తోంది. ప్రవాసుల నుంచి విరాళాలు సేకరించి భార‌త్‌లోని పేద విద్యార్థుల చ‌దువు కోసం ఈ సంస్థ ఆర్థిక సాయం చేస్తోంది. న్యూజెర్సీ ఎడిసన్‌లోని జేపీ స్టీవెన్స్ హైస్కూల్‌లో ఈ సంస్థ  14వ వార్షికోత్సవ కార్యక్రమం ఘనంగా జరిగింది. ఈ సందర్భంగా ఈ సంస్థ నిర్వాహకులు 107,000 డాలర్లకు పైగా పలువురి నుంచి విరాళాలు సేకరించారు. ఈ విరాళాల‌ను పేద విద్యార్థుల చ‌దువుకోసం వినియోగించ‌నున్నట్లు తెలిపారు. 



తెలుగు పీపుల్ ఫౌండేష‌న్ ఇప్పటికే 325 మంది విద్యార్థులకు స్కాలర్‌షిప్‌లు అందించింది. 53 ప్రాజెక్ట్‌లను పూర్తి చేసింది. గ‌డిచిన‌ 14 ఏళ్లలో భారత్‌లోని పేద విద్యార్థులకు రూ.3 కోట్లకుపైగా పంపిణీ చేసింది. వంద‌లాది మంది పేద‌ విద్యార్థుల చ‌దువుకోసం తాము చేయుత అందించామ‌ని, మున్ముందు కూడా అందిస్తామ‌ని తెలుగు పీపుల్ ఫౌండేషన్ అధ్యక్షుడు కృష్ణ కొత్త తెలిపారు. త‌ల‌దించుకొని చ‌దువుకొండి.. స‌మాజంలో రేప‌టి రోజున త‌లెత్తుకుని జీవించండి అంటూ ఈ సంద‌ర్భంగా ఆయ‌న‌ విద్యార్థులకు హిత‌బోధ చేశారు. తాము విద్యార్థుల‌ కలలను సాకారం చేసేందుకు కృషి చేస్తున్నామ‌ని కృష్ణ కొత్త తెలిపారు. త‌మ ఫౌండేషన్ ద్వారా విద్యార్థులకు ఇంజనీరింగ్, మెడిసిన్, కంప్యూటర్ అప్లికేషన్స్‌లో మాస్టర్స్, సీఏ వంటి ఉన్నత విద్యకు సహాయం చేస్తున్నామన్నారు. తాము ఇప్పటివరకు స్పాన్సర్ చేసిన 325 మంది విద్యార్థులలో 125 మంది ప్రభుత్వ పాఠశాలలకు చెందినవారు ఉన్నట్లు తెలిపారు. 26 మంది ఐఐటీ, సెంట్రల్ యూనివర్శిటీలు, ఎన్‌ఐటీ వంటి ప్రతిష్టాత్మక సంస్థల్లో చదువుతున్నార‌ని తెలిపారు. 24 మంది విద్యార్థులు ఎంబీబీఎస్ (మెడిసిన్) చదువుతున్నార‌ని, పది మంది విద్యార్థులు ఛార్టర్డ్ అకౌంటెన్సీ, ఒక విద్యార్థి సివిల్ సర్వీసెస్‌కు సన్నద్ధమవుతున్నారని చెప్పారు. తాము ఆర్థికంగా, నైతికంగా ఇచ్చే మ‌ద్దతుతో విద్యార్థులు తమ చదువులో ల‌క్ష్యాలు సాధిస్తున్నార‌ని కృష్ణ వివరించారు.



ఈ కార్యక్రమంలో భాగంగా ఎంసీ రమ్య అతిథులకు స్వాగతం పలికారు. ఈ సందర్భంగా నిర్వహించిన సాంస్కృతిక కార్యక్రమాలు అలరించాయి. ప్రముఖ సంగీత దర్శకుడు అనూప్ రూబెన్స్, గాయకులు, కళాకారుల బృందంతో ప్రత్యక్ష సంగీత వినోద కార్యక్రమాన్ని అందించారు. మిమిక్రీ కళాకారుడు రమేష్ తన ప్రతిభతో ప్రేక్షకులను అలరిస్తూ, అద్భుతమైన సేవ చేస్తున్న సంస్థను అభినందించారు. కొరియోగ్రాఫర్లు ప్రజ్ఞ, రిహే ప్రేక్షకులను అలరించారు. ఈ ఆర్గనైజేషన్‌ ద్వారా ప్రతి ఏడాది ఎంతో మంది పేద విద్యార్థుల‌కు చ‌దువుకునే అవ‌కాశం ల‌భిస్తుంద‌ని తెలుగు పీపుల్ ఫౌండేష‌న్ సభ్యులు తెలిపారు. ఈ కార్యక్రమంలో వ్యవస్థాపకుడు ప్రసాద్‌ కూనిశెట్టి, క‌న్వీన‌ర్ అర‌వింద బోయ‌పాటి, ఫండ్ రైసింగ్, ఫైనాన్స్ డైరెక్టర్‌ ప్రవీణ్‌ గూడురు, సీత కొడవటిగంటి, లక్ష్మి మోపర్తి, ఇందిరా శ్రీరామ్ దీక్షిత్, ప్రసాద్ సింహాద్రి, శృతి నండూరి, అరవింద్, శ్రీషా గోరస, నిఖిల్ అయ్యర్, ప్రణవ్, శ్రీధర్ వైద్యనాథ, కార్తీక్ రామసుబ్రమణియన్, 40 మంది స్పాన్సర్‌లు, వంద మంది వాలంటీర్లు సహా దాదాపు 800 మంది పాల్గొన్నారు.





USA: భారతి సంతతి మహిళపై జాతి వివక్ష..కోర్టులో దావా



న్యూయార్క్‌: అమెరికా(USA)లో తాను జాతి వివక్షకు గురైనట్లు భారత సంతతికి చెందిన లక్ష్మీ బాలచంద్ర (Lakshmi Balachandra) ఆవేదన వ్యక్తం చేశారు. మసాచుసెట్స్‌లోని బాబ్సన్‌ బిజినెస్‌ కళాశాల (Babson College)లో అసోసియేట్‌ ప్రొఫెసర్‌గా పని చేస్తున్న ఆమె.. జాతి, స్త్రీ వివక్షకు గురయ్యానంటూ కోర్టులో దావా వేశారు. వివక్ష కారణంగా ఉద్యోగాన్ని వదులుకోవాల్సి వచ్చిందని పిటిషన్‌లో పేర్కొన్నారు. ఆర్థికంగా నష్టపోయాయని, మానసికంగా కుంగిపోయానని ఆమె ఆందోళన వ్యక్తం చేశారు. ఈ మేరకు ది బోస్టన్‌ గ్లోబ్‌ వార్తాపత్రిక కథనం వెల్లడించింది.

లక్ష్మీ బాలచంద్ర తన దావాలో పేర్కొన్న వివరాల ప్రకారం.. ఆమె 2012లో బాబ్సన్‌ కళాశాలలో ఉద్యోగినిగా చేరారు. అప్పటికే అక్కడ పని చేస్తున్న ప్రొఫెసర్‌ అండ్రూ కార్బెట్‌ నుంచి వేధింపులు మొదలయ్యాయి. అమెకు అనుభవమున్న, పట్టున్న సబ్జెక్టులు కాకుండా ఇతర పాఠ్యాంశాలను బోధించమని ఆండ్రూ ఆమెకు చెప్పేవాడు. గతంలో ఆమెకు ఎమ్‌ఐటీ స్లోన్‌ స్కూల్‌ ఆఫ్‌ మేనేజ్‌మెంట్‌, హార్వర్డ్‌ బిజినెస్‌ స్కూల్‌లో పని చేసిన అనుభవం ఉన్నప్పటికీ, ఆమెకు ప్రాధాన్యత లేని క్లాసులు బోధించమని చెప్పేవాడు. దీంతో విసుగు చెందిన ఆమె సమస్యను మేనేజ్‌మెంట్‌ దృష్టికి తీసుకెళ్లినా ఫలితం లేకపోయింది. ఇక్కడ మహిళలను తక్కువ చేసి చూస్తున్నారని, ప్రాధాన్యత ఇవ్వడం లేదని లక్ష్మీ బాలచంద్ర తన దావాలో పేర్కొన్నారు. అంతేకాకుండా తెల్లజాతి పురుషులకే అధిక ప్రాధాన్యత ఇస్తున్నారని ఆమె పేర్కొన్నారు.

పరిశోధనలకు, ఇష్టాయిష్టాలకు, గతంలో పనిచేసిన అనుభవానికి విలువ ఇవ్వలేదని, ఉన్నతస్థానాలకు వెళ్లకుండా అణగదొక్కేశారని లక్ష్మీ బాలచంద్ర ఆరోపించారు.  అవకాశాలు ఎప్పుడొచ్చినా తెల్లవారికే ప్రాధాన్యత ఇచ్చారని ఆవేదన వ్యక్తం చేశారు. వేధింపులకు పాల్పడిన ఆండ్రూ కార్బెట్‌పై జాతి, స్త్రీ వివక్ష కేసులు నమోదు చేసినట్లు లక్ష్మీ బాలచంద్ర తరఫు న్యాయవాది మోనికా సాహ్‌ వెల్లడించారు. దీనిపై బాబ్సన్‌ కళాశాల కూడా స్పందించింది. సలహాలను, ఫిర్యాదులను చాలా సీరియస్‌గా తీసుకుంటామని, నియమ నిబంధనలను కచ్చితంగా అమలు చేస్తామని పేర్కొంది. ఏదైన సమస్య ఏర్పడితో కూలంకషంగా చర్చించి బాధ్యులపై చర్యలు తీసుకుంటామని తెలిపింది. 2019 తర్వాత సెలవులపై ఆ సంస్థ నుంచి బయటకొచ్చిన లక్ష్మీ బాలచంద్ర ప్రస్తుతం నేషనల్‌ సైన్స్‌ ఫౌండేషన్‌లో ఫెలోషిప్‌ చేస్తున్నారు.

ఐర్లాండ్‌లో అంబరాన్నింటిన బతుకమ్మ సంబురాలు



ఇంటర్నెట్‌ డెస్క్‌: తెలంగాణ సంస్కృతి, సంప్రదాయాలకు ప్రతీకగా నిలిచే బతుకమ్మ వేడుకలను ఐర్లాండ్‌లో Telanganites Of Ireland ఆధ్వర్యంలో వైభవంగా నిర్వహించారు. ‘బతుకమ్మ’ వేడుకలు ప్రారంభించి పదేళ్లు అయిన సందర్భంగా డబ్లిన్‌లో తెలంగాణ ఎన్నారైలు 40 మంది వాలంటీర్స్‌తో కలిసి ఈ పండుగను ఘనంగా జరుపుకొన్నారు. ఈ వేడుకలకు ప్రాంతాలకు అతీతంగా దాదాపు 600 మంది తరలివచ్చారు. మహిళలు సంప్రదాయ వస్త్రధారణతో బతుకమ్మలు, దాండియా ఎంతో ఉల్లాసంగా, ఉత్సాహంగా ఆడటం అందరినీ ఆకట్టుకుంది. పిల్లలకు బతుకమ్మ పండుగ గురించి వివరించారు. దుర్గా మాత పూజతో ఈ కార్యక్రమాన్ని మొదలుపెట్టారు.



తెలంగాణ సంస్కృతీ సంప్రదాయాలు ఇక్కడి పిల్లలకు తెలియజేయాలనే సంకల్పంతో Telanganites Of Ireland వారు ఏటా బతుకమ్మ వేడుకలు నిర్వహిస్తున్నారు. చిన్నారులకు ఫేస్‌ పెయింటింగ్‌, మ్యాజిక్‌ షోలు విశేషంగా ఆకట్టుకున్నాయి. బతుకమ్మను పేర్చి తీసుకువచ్చిన  ఆడపడుచులకు బహుమతులు ప్రదానం చేశారు. ఈ వేడుకలకు హాజరైన అతిథులకు ప్రసాదంతో పాటు సాయంత్రం తేనీరు, స్నాక్స్, రాత్రి రుచికరమైన వంటకాలు వడ్డించారు. పదేళ్లుగా బతుకమ్మ వేడుకలను వాలంటీర్లు, దాతల సహకారంతో ఉచితంగా నిర్వహిస్తున్నారు. సుమారు ముప్పై మంది వాలంటీర్లు, నలభై మంది దాతలు ముందుకొచ్చి ఈ వేడుకలు నిర్వహించేందుకు సహాయ సహకారాలు అందిస్తుండటం విశేషం. వారందరికీ నిర్వాహకులు ప్రత్యేక కృతజ్ఞతలు తెలిపారు. 





CJI NV Ramana: తెలుగు సమాజం శాసించే శక్తిగా ఎదగాలి: సీజేఐ జస్టిస్‌ ఎన్వీ రమణ



దిల్లీ: తెలుగు భాషను కాపాడుకునేందుకు ఉద్యమస్థాయిలో భాషావేత్తలు కృషి చేయాలని సుప్రీంకోర్టు ప్రధాన న్యాయమూర్తి జస్టిస్‌ ఎన్వీ రమణ పిలుపునిచ్చారు. ‘వీధి అరుగు- దక్షిణాఫ్రికా తెలుగు సంఘం’ సంయుక్తంగా నిర్వహించిన తెలుగు భాషా దినోత్సవ సదస్సులో ఆయన వర్చువల్ గా పాల్గొన్నారు. మాతృభాష లేనిదే మనిషికి మనుగడ లేదన్న సీజేఐ ...ప్రతి ఒక్కరూ అమ్మభాషను మాట్లాడడం ఓ గౌరవంగా భావించాలని పిలుపునిచ్చారు. ఆంగ్లం మోజులో పడి తెలుగు భాషను నిర్లక్ష్యం చేయడం తగదని చెప్పారు.

‘‘కాలానుగుణంగా భాషలో మార్పు రాకపోతే ఆ భాష, సంస్కృతి పతనమైన ఘటనలు ఎన్నో ఉన్నాయి. చైతన్యవంతమైన తెలుగు సమాజం తమ సుదీర్ఘ చరిత్రలో నేటి వరకు అప్రమత్తంగా ఉంటూ ఎప్పటికప్పుడు భాషలో దిద్దుబాట్లు, సర్దుబాట్లు చేసుకుంటూ మనుగడ కొనసాగించగలుగుతోంది. సంక్లిష్ట వచనా ప్రక్రియ నుంచి సరళమైన ప్రక్రియలోకి మహాప్రస్థానం సాగింది. ఈ ప్రస్థానంలో ముందు చూపుతో, తగు మార్పులతో ప్రగతిశీలకంగా భాషను మలచినటువంటి యుగపురుషులలో గిడుగు రామ్మూర్తి పంతులుగారు అగ్రగణ్యులు. సమకాలీకులైన గురజాడ వెంకటఅప్పారావుగారు, కందుకూరి వీరేశలింగం పంతులుగారు, గిడుగు రామ్మూర్తిగారి త్రయం సాహితీ, సామాజిక సంస్కరణలతో తెలుగు భాషను సామాన్య ప్రజల భాషగా మలిచారు. స్వాతంత్ర్యం సిద్ధించాక తెలుగు భాషలో తెలుగుదనాన్ని మళ్లీ ఎంతో చాకచక్యంగా ఉపయోగించి తెలుగు ప్రజలను ఆలోచింపజేసి  వారి అభిమానాన్ని చూరగొన్న ఘట్టం మాతరం వారందరం చూడగలిగాం’’ అని జస్టిస్‌ ఎన్వీ రమణ వివరించారు.

‘‘నందమూరి తారకరామారావుగారు అగ్రశ్రేణి సినీనటుడిగా వెలుగొందడం వలనే ఆయన సులువుగా అధికారంలోకి రాగలిగారని సాధారణంగా అందరూ అభిప్రాయపడుతుంటారు. ఆనాటి రాజకీయ పరిస్థితులు ఆయనకు కచ్చితంగా అనుకూలించాయి. అందులో సందేహం లేదు. కానీ,  నా వ్యక్తిగత అభిప్రాయం మాత్రం ఇందుకు కాస్త భిన్నంగా ఉంది. ఊరారా తిరిగి సరళమైన సామాన్యుడి భాషలో అద్భుతమైన ఉచ్ఛారణతో  అనర్గళంగా ప్రసంగించి తెలుగువాడి ఆత్మగౌరవాన్ని తట్టిలేపిన  ఆయన వాక్చాతుర్యం ఆయన విజయంలో కీలక పాత్ర వహించింది. ఎందరో తారలను అందలమెక్కించిన సినిమా రంగంలో కూడా తెలుగు భాష పరిస్థితి దయనీయంగా ఉంది. తెలుగు సినిమా అర్ధం కావాలంటే ఇంగ్లీష్‌ లో సబ్‌ టైటిల్స్‌ చూడాల్సిన పరిస్థితి ఏర్పడింది. తెలుగు భాషను కాపాడే బాధ్యత  ప్రసార మాధ్యమాలపై కూడా ఉంది. ఇకనైనా మేల్కొని దిద్దుబాటు  దిశగా అడుగులు వేస్తారని ఆశిస్తున్నాను. తెలుగు భాషకు గతంలో ఎన్నడూ లేనంతగా ముప్పు పొంచి ఉంది.  కాపాడుకునేందుకు ఉద్యమ స్థాయిలో భాషాభిమానులందరూ సిద్ధం కావాలి. మారుతున్న కాలానికి అనుగుణంగా మన భాషను మలచుకుంటూ ... ప్రపంచ భాషల్లోని మంచిని సమ్మిళితం చేసుకుంటూ మన భాషను సుసంపన్నం చేసుకోవాలి. అదే సమయంలో తెలుగు మాధ్యమంలో చదవితే భవిష్యత్‌ ఉండదనే అపోహలు తొలగించాలి. డిగ్రీ వరకు నేను తెలుగు మాధ్యమంలోనే చదివాను. ఇంగ్లీషు అభ్యాసం ఎనిమిదో తరగతిలో మొదలైంది. ఉద్యోగ ధర్మం కనుక ఆంగ్లంలో అభ్యాసం, వాడకం కొనసాగిస్తున్నాను. పల్లెటూరిలో పుట్టి ప్రభుత్వ పాఠశాలలో మాతృభాషలో చదువుకుని ఈరోజు నేను ఈ స్థాయికి చేరుకోగలిగాను. పాఠ్య పుస్తకాలు, విద్యాబోధన వ్యవహారికంలో కొనసాగడం నా లాంటి వారికి ఎంతో ఉపయోగపడింది. మనుషులంతా ఆలోచించేది మాతృ భాషలోనే.. ఆ మాతృభాషలో విద్యాబోధన కొనసాగితే కలిగే ప్రయోజనాలు ఎన్నో ఉన్నాయి. పోటీని తట్టుకోవాలంటే ఇతర భాషలను, ప్రధానంగా ఆంగ్ల భాషను విస్మరించలేం. అలా అని ఆంగ్లం కోసం తెలుగును త్యాగం చేయాల్సిన అవసరం లేదు. నాకంటే మెరుగైన వనరులున్నటువంటి ఈతరం వారు ఇంకెన్నో విజయాలను సాధించగలుగుతారు. ఆత్మ విశ్వాసం ముఖ్యం. తెలివి తేటలకు తెలుగువాడిలో కొదవలేదు. మన భాషే బలంగా తెలుగు సమాజం కూడా శాసించే శక్తిగా ఎదగాలనేదే నా ఆకాంక్ష ’’ అని జస్టిస్‌ ఎన్వీ రమణ అన్నారు.



సహజంగా జరగాల్సిన మాతృభాష పరిరక్షణ.. ప్రయత్న పూర్వకంగా చేయాల్సి రావడం శోచనీయమని ఈనాడు సంపాదకులు ఎం.నాగేశ్వరరావు అన్నారు. ఇప్పటికైనా భాషను బతికించుకుని భవిష్యత్‌ తరాలకు అందించడానికి అందరూ కలిసికట్టుగా కృషి చేయాలని పిలుపునిచ్చారు. ఏపీ అసెంబ్లీ మాజీ డిప్యూటీ స్పీకర్‌ మండలి బుద్దప్రసాద్‌, పలువురు భాషావేత్తలు సదస్సులో పాల్గొని తమ అభిప్రాయాలను వెల్లడించారు.

ఫిలడెల్ఫియా కన్వెన్షన్ సెంటర్‌ను సందర్శించిన తానా బృందం



ఫిలడెల్ఫియా: ఉత్తర అమెరికా తెలుగు సంఘం (తానా) 23వ మహాసభల వేదిక కమిటీ, తానా నాయకత్వం ఫిలడెల్ఫియా నగరంలోని పెన్సిల్వేనియా కన్వెన్షన్‌ సెంటర్‌ను  సందర్శించారు. తానా అధ్యక్షుడు అంజయ్య చౌదరి, మహాసభల సమన్వయకర్త పొట్లూరి రవి నాయకత్వంలోని తానా బృందం కన్వెన్షన్‌ సెంటర్‌ ప్రతినిధులు రస్సెల్ కైస్, ఆంథోనీ నెల్సన్ తో చర్చించారు. సమావేశం తర్వాత మహాసభలు కన్వెన్షన్‌ సెంటర్‌లో జరగనున్న నేపథ్యంలో అక్కడ ఉన్న సదుపాయాలను తెలుసుకున్నారు. అమెరికా తూర్పు తీరంలో (ఈస్ట్ కోస్ట్) అన్ని సౌకర్యాలతో అందరికీ అందుబాటులో పెన్సిల్వేనియా కన్వెన్షన్‌ సెంటర్‌ ఉంది. 23వ తానా మహాసభలని తానా నాయకత్వం, స్థానిక తెలుగు ప్రజలు, దాతల సహకారంతో వైభవంగా నిర్వహించడానికి ప్రణాళికాబద్ధంగా ముందుకు వెళ్తున్నామని ఈ సందర్భంగా తానా అధ్యక్షుడు అంజయ్య చౌదరి లావు తెలిపారు. తానా మహాసభల కోఆర్డినేటర్ పొట్లూరి రవి పెన్సిల్వేనియా కన్వెన్షన్‌ సెంటర్‌లో ఉన్న ఏర్పాట్లను తానా నాయకత్వ బృందానికి వివరించారు. కార్యక్రమానికి హాజరైన తానా ప్రతినిధులకు తానా మిడ్ అట్లాంటిక్ రీజినల్ కోఆర్డినేటర్ సునీల్ కోగంటి ధన్యవాదాలు తెలిపారు. 



తానా మాజీ అధ్యక్షుడు తాళ్లూరి జయశేఖర్‌, తానా బోర్డు ఆఫ్ డైరెక్టర్లు శ్రీనివాస్ లావు, లక్ష్మీ దేవినేని, జనార్దన్ నిమ్మలపూడి తానా కమ్యూనిటీ సర్వీస్ కోఆర్డినేటర్ రాజా కసుకుర్తి, తానా ఫౌండేషన్ ట్రస్టీలు విద్యాధర్ గారపాటి, శ్రీనివాస్ ఓరుగంటి, తానా న్యూ జెర్సీ రీజినల్ కోఆర్డినేటర్ వంశీ వాసిరెడ్డి, టీటీఏ ఉపాధ్యక్షులు సురేష్ రెడ్డి వెంకన్నగారి, తానా నాయకులు హరీష్ కోయ, రవి మందలపు, సతీష్ తుమ్మల, అట్లూరి శ్రీచౌదరి, స్వాతి అట్లూరి, రాహుల్ ఎర్రా, హరి మోటుపల్లి, వెంకట్ చిమ్మిలి, శశిధర్ జాస్తి, లక్ష్మీ అద్దంకి, శ్రీలక్ష్మి కులకర్ణి, వెంకట్ సింగు, వెంకట్ ధనియాల, శ్రీనివాస్ భరతవరపు, శ్రీనివాస్ కాశీమహంతు, హరనాథ్ దొడ్డపనేని, నాయుడు మోటుపల్లి, గుంటూరు మాజీ జడ్పీ చైర్మన్ పాతూరి నాగభూషణం తదితరులు ఈ కార్యక్రమంలో పాల్గొన్నారు.



Green Card: గ్రీన్‌కార్డుల్లో కోటా ఎత్తివేత!

దేశాలవారీ పరిమితి తొలగింపులో ముందడుగు
కీలక బిల్లుకు అమెరికా కాంగ్రెస్‌ న్యాయ కమిటీ ఆమోదం



వాషింగ్టన్‌: అమెరికాలో శాశ్వత నివాస హోదా కల్పించే గ్రీన్‌కార్డు కోసం ఎదురుచూస్తున్న భారతీయులకు శుభవార్త! ఈ కార్డుల జారీ ప్రక్రియలో దేశాలవారీగా ఉన్న కోటాను ఎత్తివేయడానికి ఉద్దేశించిన బిల్లుపై కీలక ముందడుగు పడింది. అమెరికా కాంగ్రెస్‌కు చెందిన న్యాయ కమిటీ 22-14 మెజార్టీతో దాన్ని ఆమోదించింది. దీంతో- ‘ఈక్వల్‌ యాక్సెస్‌ టు గ్రీన్‌కార్డ్స్‌ ఫర్‌ లీగల్‌ ఎంప్లాయ్‌మెంట్‌ (ఈగల్‌)’గా పిలుస్తున్న ఈ బిల్లుపై ప్రతినిధుల సభలో చర్చ జరిగేందుకు మార్గం సుగమమైంది. కుటుంబ ఆధారిత వీసాలకు సంబంధించి ఒక్కో దేశానికి ప్రస్తుతం 7%గా ఉన్న పరిమితిని 15%కు పెంచేలా తాజా బిల్లులో నిబంధనలను పొందుపరిచారు. గ్రీన్‌కార్డుల జారీలో ఒక్కో దేశం వాటా 7 శాతానికి మించకూడదని ప్రస్తుత నిబంధనలు స్పష్టంచేస్తున్నాయి. ఈగల్‌ బిల్లు ప్రతినిధుల సభతోపాటు సెనేట్‌లోనూ ఆమోదం పొంది చట్టరూపం దాలిస్తే.. అమెరికాలో వేలమంది భారతీయులకు ప్రయోజనం చేకూరుతుందని నిపుణులు చెబుతున్నారు.

3.8 లక్షల నిరుపయోగ వీసాలు మళ్లీ అందుబాటులోకి..

గ్రీన్‌కార్డుల కోసం విదేశీయుల నిరీక్షణ వ్యవధిని తగ్గించడంలో దోహదపడే ఓ కీలక బిల్లును కొందరు ప్రముఖ చట్టసభ్యులు ప్రతినిధుల సభలో ప్రవేశపెట్టారు. ఇప్పటికే మంజూరైనప్పటికీ  నిరుపయోగంగా ఉన్న దాదాపు 3.8 లక్షల కుటుంబ ఆధారిత, ఉద్యోగ ఆధారిత వీసాలను (వాటి నంబర్లు) ప్రభుత్వం తిరిగి తన అధీనంలోకి తీసుకొని.. వాటిని ఇతరులకు కేటాయించేందుకు అది వీలు కల్పించనుంది.

హెచ్‌-4 వీసాదారులకు ఉద్యోగ హక్కు!

హెచ్‌-4 వీసాదారులు ప్రత్యేక అనుమతులు పొందకుండానే అమెరికాలో ఉద్యోగం చేసుకునేందుకు వీలు కల్పించే బిల్లును ఇద్దరు చట్టసభ్యులు ప్రతినిధుల సభలో ప్రవేశపెట్టారు. అది చట్టంగా మారితే వేలమంది భారతీయులకు లబ్ధి చేకూరుతుంది. హెచ్‌-1బి, హెచ్‌-2ఎ, హెచ్‌-2బి, హెచ్‌-3 వీసాదారుల జీవిత భాగస్వాములు, పిల్లలకు హెచ్‌-4 వీసాలను మంజూరు చేస్తుంటారు.  నిబంధనల ప్రకారం వీరు ముందస్తు అనుమతి తీసుకున్న తర్వాతే అమెరికాలో ఉద్యోగం చేయాల్సి వస్తోంది. ఈ నేపథ్యంలో అగ్రరాజ్యంలో ఉద్యోగుల కొరత తీర్చడమే లక్ష్యంగా తాజా బిల్లును రూపొందించారు. 

Visa: భారతీయులకు వీసా రుసుముల తగ్గింపు!

స్వేచ్ఛా వాణిజ్య ఒప్పందం కోసం అంగీకరించనున్న బ్రిటన్‌



లండన్‌: తమ దేశానికి వచ్చే భారతీయులకు మరింత చౌకగా, సులభంగా వీసాలు జారీ చేసే యోచనలో బ్రిటన్‌ ప్రభుత్వం ఉన్నట్లు తెలుస్తోంది. దీనిలో భాగంగా పర్యాటకులు, విద్యార్థులు, వృత్తి నిపుణులకు సంబంధించి పలు నిబంధనలను సడలించవచ్చని సమాచారం. భారత్‌ను స్వేచ్ఛా వాణిజ్య ఒప్పందానికి (ఎఫ్‌టీఏ) ఒప్పించడానికి యూకే ఈ మినహాయింపులను ప్రతిపాదించే అవకాశం ఉందని ది టైమ్స్‌ పత్రిక పేర్కొంది. ప్రతిపాదిత ఎఫ్‌టీఏపై సంప్రదింపులను ప్రారంభించేందుకు బ్రిటన్‌ అంతర్జాతీయ వాణిజ్య మంత్రి ఆన్‌ మేరీ ట్రెవిల్యాన్‌ ఈ నెలలో దిల్లీని సందర్శించనున్నారు. తమ పౌరులపై విధిస్తున్న పలు వలస నిబంధనలను సడలించాలన్న భారత దేశ చిరకాల డిమాండ్‌ను ఈ సందర్భంగా బ్రిటన్‌ ఆమోదించవచ్చని ఆ పత్రిక అభిప్రాయపడింది. మేరీ ట్రెవిల్యాన్‌ వెంట దిల్లీ వెళ్లనున్న బ్రిటన్‌ విదేశీ వ్యవహారాల మంత్రి లిజ్‌ ట్రస్‌ కూడా భారత్‌తో సన్నిహిత సంబంధాలకు ప్రాధాన్యమిస్తున్నారు. చైనా ప్రాబల్యానికి అడ్డుకట్టవేయాలంటే భారత్‌కు మరింత స్నేహ హస్తం అందించాలన్నది లిజ్‌ ట్రస్‌ అభిప్రాయం. పస్తుతం బ్రిటన్‌కు వెళ్లే భారతీయ పౌరుల నుంచి వర్క్‌ వీసా అయితే రూ.1.40లక్షలకు పైగా (1400 పౌండ్లు), విద్యార్థుల వీసా కోసం రూ.35వేలకు పైగా (348 పౌండ్లు), టూరిస్టు వీసాకు రూ.9500కు పైగా (95 పౌండ్లు) రుసుములను వసూలు చేస్తున్నారు. ఇవే వీసాలకు చైనా పౌరుల నుంచి వసూలు చేస్తున్న రుసుములు చాలా తక్కువగా ఉంటున్నాయి. భారతీయుల నుంచి వసూలు చేస్తున్న రుసుములను కూడా తగ్గించాలని భారత సంతతికి చెందిన పలువురు బ్రిటన్‌ వాసులు డిమాండ్‌ చేస్తున్నారు.

కలిసికట్టుగా ఎవరెస్ట్‌ బేస్‌ క్యాంప్‌నకు ఎన్నారైల బృందం ట్రెక్కింగ్‌!



ఇంటర్నెట్‌ డెస్క్‌: హిమాలయ పర్వత శ్రేణులు అత్యంత శీతల వాతావరణానికే కాదు.. ఎన్నో ప్రతికూలతలకు నిలయం. అత్యంత కనిష్ఠ ఉష్ణోగ్రతలు నమోదయ్యే అలాంటి మంచు కొండలకు వెళ్లడం అంత సులభం కాదు. ప్రకృతి విసిరే సవాళ్లను తట్టుకొని నిలబడాలంటే మానసిక స్థైర్యంతో పాటు శారీరక దృఢత్వం కూడా ఎంతో అవసరం. అలాంటి పర్వత సానువుల్లో 10 రోజుల పాటు ట్రెక్కింగ్‌ చేస్తూ తమ సాహసాన్ని చాటుకుంది మన ప్రవాసీ తెలుగు వ్యక్తుల బృందం. లండన్‌కు చెందిన  డాక్టర్ నిమ్మగడ్డ శేషగిరిరావు నేతృత్వంలోని 23 మంది తెలుగు ట్రెక్కర్ల బృందం 5,364 మీటర్ల (17598 అడుగులు) ఎత్తులో ఉన్న మౌంట్ ఎవరెస్ట్ బేస్ క్యాంప్ (EBC)కి గత వారం ట్రెకింగ్‌ను పూర్తి చేసింది. ఏడు దేశాలకు (ఇంగ్లాండ్‌, వేల్స్‌, అమెరికా, కెనడా, యూఏఈ, ఒమన్‌, భారత్‌) చెందిన 23 మందితో కూడిన తెలుగు వ్యక్తుల బృందంలో 12మంది వైద్యులు కాగా.. 11 మంది ఐటీ నిపుణులు ఉండటం విశేషం.

డాక్టర్‌ శేషగిరి రావుకు ఇలాంటి సాహస యాత్రలు కొత్తేం కాదు. గతంలోనూ ఆయన సారథ్యంలో మౌంట్ కిలిమంజారో (టాంజానియా), మౌంట్ టౌబ్కల్ (మొరాకో), టేబుల్ మౌంటైన్‌(దక్షిణాఫ్రికా)లకు ట్రెక్కింగ్‌ విజయవంతంగా జరిగింది. అంతేకాకుండా ఆయన యూకేలోని స్కాట్‌లాండ్‌లో ప్రసిద్ధ వెస్ట్ హైలాండ్ వే, థేమ్స్ పాథ్‌తో సహా అనేక ట్రెక్‌లకు సారథ్యం వహించారు. ఇక ఈసారి చేపట్టిన ట్రెకింగ్‌ విషయానికి వస్తే.. నేపాల్‌లోని సోలోఖుంబు జిల్లా లుక్లాలో ట్రెక్కింగ్‌ను మొదలుపెట్టి ఎవరెస్ట్‌ బేస్‌ క్యాంప్‌ (EBC)నకు చేరేందుకు ఈ బృందానికి 10 రోజుల సమయం పట్టింది. ఈ ట్రిప్‌లో ప్రకృతి సోయగాలను వీక్షించడంతో పాటు అనేక అనుభూతులు పొందామంటూ తమ అనుభవాలను పంచుకున్నారిలా.. 



‘‘దూద్‌కోషి నది ఒడ్డున అనేక కి.మీల పాటు మా ట్రెక్కింగ్‌ కొనసాగింది. మధ్యలో ఎత్తైన కాలినడక వంతెనలు దాటుకొని.. అనేక పెంపుడు జంతువుల్ని చూసుకుంటూ షెర్పా గ్రామాల్లో సుందర దృశ్యాలను వీక్షిస్తూ ముందుకు సాగాం. రాత్రుళ్లు ఆయా గ్రామస్థుల ఆతిథ్యంలో టీ హౌస్‌లలో బస చేసేవాళ్లం. దారిలో అద్భుతమైన హిమాలయ పర్వత సుందర మనోహర దృశ్యాలను 360 డిగ్రీల వీక్షణలతో చూసి పరవశించిపోయాం. బహుశా ఇంత అద్భుత దృశ్యాలు ప్రపంచంలో దేనికీ సరిపోవేమో! 800 మీటర్ల ఎత్తులో ఉండే మూడు ఎత్తైన శిఖరాలైన మౌంట్ ఎవరెస్ట్, మౌంట్ లోట్సే, మకాలూ పర్వతాలే కాకుండా మంచు దుప్పటి పరుచుకున్న అనేక ఎత్తైన పర్వత శిఖరాలనూ వీక్షించాం. వీటితో పాటు అమా దబ్లం, తంషెర్కు, కుసుమ్‌ కగరు, కాంగ్‌ డే, నుప్ట్సే, పుమోరి, ఖుంబ్చే, ఖంగ్టే గా, తబుచె, చోలాట్సే, లోబుచె వంటి 6000 మీటర్ల ఎత్తైన పర్వతాలనూ చూశాం. హిమాలయాలు దేవతల నివాసం అని ఎందుకు అంటారో ఇప్పుడు అర్థంచేసుకోవచ్చు’’ అని పేర్కొన్నారు.

‘‘ఎవరెస్ట్‌ బేస్‌ క్యాంప్‌(ఈబీసీ)కు ట్రెక్కింగ్‌ ప్రకృతి మార్గమే కాదు.. అక్కడి సంస్కృతిని తెలుసుకొనేందుకు కూడా మాకు దారిచూపింది. షెర్పా గ్రామాల్లో వెళ్తూ వారి జీవన విధానాలను ప్రత్యక్షంగా చూశాం. వారి సేవలను పొందడంతో పాటు వారు అందించిన రుచికరమైన ఆహారాన్ని ఆరగించి ఆ కొద్దిరోజులు ఎంతో ఆహ్లాదకరంగా గడిపాం. అయితే, లుక్లా, నామ్చే బజార్‌ ఇతర గ్రామాలకు వాహనాలు తిరిగేందుకు వీలుగా రోడ్లు లేవు.. మోటారు వాహనాల్లేవు. లుక్లా నుంచి వాహనాలు తిరిగే రోడ్డుకు చేరుకోవాలంటే మూడు నుంచి నాలుగు రోజుల పాటు కాలినడకన వెళ్లాల్సిందే. అక్కడి నుంచి నామ్చే బజార్‌కు మరో రెండు రోజులు పడుతుంది. అక్కడి రోడ్లు కేవలం నడవడానికే వీలుపడతాయి. ఇరుకైన కాలి బాటల ద్వారానే వస్తువులను జడల బర్రెలు, కంచరగాడిదల ద్వారా రవాణా చేస్తుంటారు. మాలాంటి ట్రెక్కర్లు, స్థానికులు అత్యవసర పరిస్థితుల్లో కాఠ్‌మాండూ చేరుకోవాలంటే విమానం లేదా హెలికాప్టర్‌ని ఉపయోగిస్తారు. ఈ ట్రెక్‌ ఎంతో శ్రమతో కూడినదే అయినా చుట్టూ ఉన్న అద్భుత సహజ సౌందర్యం, బృందంలోని సహచరుల పరస్పర సహకారం, వారి మధ్య ఏర్పడిన సహవాసం ఈ యాత్రను ఎంతో ఆనందదాయకంగా మార్చాయి. దీనికితోడు దేవుడు కరుణించి అనుకూల వాతావరణంతో ఆకాశం నిర్మలంగా ఉండటం, పొడి వాతావరణం మా యాత్రను పది రోజులూ దిగ్విజయంగా కొనసాగేందుకు దోహదపడింది’’



‘‘ఈ యాత్రలో భాగంగా తెంగ్‌బోచె గ్రామంలో ప్రసిద్ధిగాంచిన తెంగ్‌బోచె ఆశ్రమాన్ని సందర్శించారు. అది నేపాల్‌లోని సోలుఖుంబు ప్రాంతంలో అతిపెద్ద టిబెటన్ బౌద్ధ ఆశ్రమం. ఈ ప్రాంతంలో నివసించే షెర్పా ప్రజలు టిబెటియన్ సంతతికి చెందినవారు. టిబెటియన్ బౌద్ధమతాన్ని వారు అనుసరిస్తారు. ఈ పవిత్ర స్థలం వారి పవిత్ర మంత్రమైన  ‘ఓం మణి పద్మే ఓం’తో మార్మోగుతుంది. అలాగే, ఈ మార్గంలో మేం భారీ బుద్ధ స్థూపాలను సందర్శించాం. ఈ ట్రెక్కింగ్‌లో చివరి మూడు రోజుల పాటు మంచుదుప్పటి పరుచుకున్న పర్వత ప్రాంతాల్లోనే సాగింది. ఈ అద్భుతమైన దృశ్యాలు అనిర్వచనీయం. అక్కడి సౌందర్యాన్ని వర్ణించడానికి మాటలు కూడా సరిపోవనడంలో ఏమాత్రం అతిశయోక్తిలేదు. అసమానమైన పర్వతాలు, మెరిసే తెల్లటి హిమనీనదాలు, రకరకాల పుష్పాలతో సువాసనలు వెదజల్లే చెట్లతో కూడిన వనాలు, విశాలమైన లోయలు, ఇరుకైన కనుమలలో ప్రవహించే నదులు, ఉవ్వెత్తున ఎగసిపడే నదులు, జంతువులు, అక్కడి ప్రజల జీవన విధానం.. ఇలా అనేక అనుభూతులతో కూడిన ఈ ట్రెకింగ్‌ ప్రయాణం మాకెంతో ప్రత్యేకంగా నిలిచింది’’



‘‘ఒకే ఒక్కరోజులో 8000 మీటర్ల ఎత్తైన మూడు పర్వత శిఖరాలను ప్రపంచంలో ఎక్కడ చూడగలం! మౌంట్ ఎవరెస్ట్, మకాలూ, మౌంట్ లోట్సే ఈ మూడు పర్వతాలను ఒకేసారి చూశాం. అలాగే, దూద్ కోషి నది పుట్టిన ప్రదేశాన్ని కూడా సందర్శించాం. ఈ నది డెంగ్‌బోచే వద్ద ఇమ్జా సరస్సు ఎవరెస్ట్ పర్వతం మంచు వల్ల ఏర్పడిన ఖుంబు హిమానీనదాల నుండి మరో ప్రవాహం సంగమం ద్వారా మొదలవుతుంది. కాంగ్‌ దే, ఖంగ్టే గా, థమ్సెర్కు, టబుచే, చోలాట్సే, లోబుచే, అమా దబ్లామ్‌ పర్వత శిఖరాలను వీక్షించాం. వీటిలో అమా దబ్లమ్‌ ప్రపంచంలోనే అత్యంత సుందరమైన పర్వత శిఖరంగా ప్రసిద్ధి గాంచింది. ఇంతకన్నా అందమైనది మరొకటి ఉంటుందంటే అంగీకరించాలనిపించదు. అత్యంత ఆకర్షణీయంగా ఉంది. ఒక దిశ నుంచి చూస్తే ఇది గరాటులా, మరోవైపు నుంచి చూస్తే ఓ పెద్ద కోన్‌లా కనబడుతుంది. హిమనీనదాలతో నిండి వెండిపూత పూసినట్టుగా మెరుస్తూ ఆకట్టుకుంటోంది’’



అనంతరం మా బృందం తుక్లా సమీపంలోని ఝెంగ్లా పోఖోరిలోని టార్కిస్‌ సరస్సును సందర్శించింది. కాళిదాసు కుమారసంభవంలో, అల్లసాని పెద్దన మను చరిత్రలో వర్ణించిన హిమాలయ సరస్సుల్లో ఇది కూడా ఒకటి. దీంతో పాటు కల్పత్తర్‌ పర్వతం మా ట్రెక్కింగ్‌లో అత్యంత ఎత్తైన ప్రదేశం. మా బృందంలో కొందరు ఈ పర్వతాన్ని (5550 మీటర్లు; 18208 అడుగులు) అధిరోహించగలిగారు. సూర్యాస్తమయం సమయంలో పసిడి వర్ణంలో మౌంట్ ఎవరెస్ట్ అద్భుతమైన దృశ్యాలను చూసి పరవశించిపోయాం. మరుసటి రోజు ఎవరెస్ట్‌ బేస్‌ క్యాంప్‌ చేరుకొనేందుకు మేమంతా ఖింబు హిమనీనదం వైపు నడక ప్రారంభించాం. అక్కడికి చేరుకోవడమే ఓ గొప్ప అనుభూతి. ఈ ప్రాంతానికి చేరుకోవడమే అందరికీ ఓ కలలా ఉంటుంది. అక్కడ పుమోరి పర్వత సానువుల నుంచి ఓ భారీ హిమపాతం కురవడం చూశాం. ఆ సమయంలో దృశ్యాలు.. వచ్చే శబ్దాలతో ఒళ్లు పులకిస్తుంది. అదృష్టవశాత్తూ ఆ సమయంలో మాకు, హిమపాతానికి మధ్య ఓ లోయ ఉండటంతో సురక్షితంగా ఉన్నాం’’

‘‘మొత్తంగా చూస్తే, ఈ అనుభవం ఎంతో ఆహ్లాదాన్ని పంచడంతో పాటు గొప్ప అనుభూతులను మిగిల్చింది. ఇప్పటికీ ఆ అనుభవాల్లోనే తేలుతున్నట్టుగా ఉంది. ట్రెక్కింగ్‌ అలసట, శ్రమతో కూడుకున్నదైనప్పటికీ మనిషి శారీరక, మానసిక దృఢత్వానికి ఓ పరీక్షలాంటిది. రెండు రాత్రుళ్లు ట్రెకింగ్‌లో మా ఆఖరి స్టాప్‌.. 5,164 మీటర్ల ఎత్తులో ఉండే గొరెక్‌షెప్‌ అనే చిన్న గ్రామం. ఎవరెస్ట్‌కు దక్షిణాన ఉన్న చివరి గ్రామం కూడా ఇదే కావడం విశేషం. అలాగే, ఉత్తరం వైపు చైనా నియంత్రణలో ఉన్న టిబెట్‌లో ఉంటుంది. గోరెక్‌షెప్‌ గ్రామంలో మా ఆక్సిజన్‌ స్థాయిలు 67% నుంచి 80% దాకా ఉన్నాయి. ఆకలి పోయింది. సబ్‌ జీరో ఉష్ణోగ్రతలు ఉండటంతో ఇక్కడ నిద్రపోవడం కూడా కష్టమే అయింది. కానీ, మేం పడిన శ్రమ, భరించిన కష్టాలు అక్కడి ప్రకృతి సౌందర్యాలను చూసి పొందిన అనుభూతుల్లో కొట్టుకుపోయాయనే చెప్పాలి. మాలో కొందరికి ఇది బాధాకరమైన అనుభవాన్ని ఇస్తే.. మరికొందరికి అధివాస్తవికం.. ఇంకొందరికి ఆధ్యాత్మిక అనుభవ సారం. ఎవరెస్ట్‌ బేస్‌ క్యాంప్‌నకు చేరుకున్న మా బృందంలో ఇద్దరు మహిళలతో పాటు మొత్తం 23 మంది. శరీరం సహకరించకపోయినా అద్భుతమైన హిమాలయ పర్వత దృశ్యాలు మా మనస్సుకు ఉత్తేజాన్ని ఇచ్చాయి. నేపాలీ గైడ్‌ల అపూర్వమైన మద్దతుతో అందరం చివరకు ఎవరెస్ట్ బేస్ క్యాంపునకు దిగ్విజయంగా చేరుకున్నాం’’



ఈ బృందానికి డాక్టర్‌ శేషగిరిరావు లీడర్‌గా ఉండగా.. ఇంగ్లాండ్‌కు చెందిన వైద్యులు నరసింహారావు, గోపీనాథ్‌, కిశోర్‌, వేణు, వివేక్‌, వీరశేఖర, వేల్స్‌ నుంచి డాక్టర్‌ తిరుపతయ్య, యూఏఈ నుంచి విజయ్‌, మోహన్‌, అమెరికా నుంచి అనితా రాణి, ఉమాదేవి ఉన్నారు. ఐటీ ప్రొఫెషనల్స్‌ రాఘవ్‌ రాజు, మనోజ్‌ (ఒమన్‌) దీపు, అనిల్‌, మేరళి, దిలీప్‌ (భారత్‌), వంశీ (కెనడా), మధు, శ్రీనివాస్‌, అరుణ్‌, సతీశ్‌ (అమెరికా) ఉన్నారు. ఈ యాత్రలో తమకు సహకరించిన హిమాలయన్‌ ట్రెక్కింగ్‌ ఏజెంట్‌ సూర్య శ్రేష్ఠ, గైడ్‌ బాబు గురాంగ్‌, అసిస్టెంట్‌ గైడ్‌లు రేషమ్‌, ప్రకాశ్‌, సూర్య, భీమ్‌, చక్ర, ఘూర్కా, లుక్లా పరిసరాల గ్రామాల నుంచి తమంగ్ పోర్టర్‌లకు హృదయపూర్వక కృతజ్ఞతలు చెప్పారు.

ATA Seminer: ‘ఆటా’ ఆధ్వర్యంలో హైదరాబాద్‌లో బిజినెస్‌ సెమినార్‌

* తెలుగు వ్యాపారవేత్తలకు మెంటారింగ్, ఫండింగ్‌తో స‌హ‌కారంపై దృష్టి

* తెలంగాణ‌లోని టైర్-2 న‌గ‌రాల్లో వ్యాపార వాతావ‌ర‌ణాన్ని ప్రోత్సహించాలని నిర్ణయం



హైదరాబాద్‌: అమెరికా సంయుక్త రాష్ట్రాల్లో తెలుగు వారిని ప్రోత్సహించేందుకు అమెరికా తెలుగు సంఘం (ఆటా) ఆధ్వర్యంలో బిజినెస్‌ సెమినార్‌ నిర్వహించారు. వ్యాపారాల‌కు సంబంధించిన ఆలోచ‌న‌ల్ని ప్రోత్సహించడం, యువ వ్యాపారవేత్తలకు మెంటారింగ్‌, వెంచ‌ర్ క్యాపిట‌లిస్టుల‌కు ఒక వేదిక క‌ల్పించ‌డం, స్టార్టప్‌ కంపెనీల‌కు ప్రోత్సాహం అందించడమే లక్ష్యంగా హైదరాబాద్‌లో ఏర్పాటు చేశారు. ఈ కార్యక్రమంలో అమెరికా, భార‌త్‌లకు చెందిన సుమారు 100 మంది మెంటార్లు, వెంచర్‌ క్యాపిట‌లిస్టులు, వ్యాపారవేత్తలు, సాంకేతిక రంగ నిపుణులు హాజరయ్యారు.

ఈ సందర్భంగా ఆటా వేడుక‌ల బిజినెస్ క‌మిటీ ఛైర్మన్‌ కాశీ కొత్త మాట్లాడుతూ.. ‘‘ఈ బిజినెస్ సెమినార్ ఎజెండా బ‌హుముఖం. అమెరికాలో స్థిర‌ప‌డిన తెలుగు వ్యాపారవేత్తలు, తెలంగాణ‌లోని వ్యాపార‌వేత్తల మధ్య అనుసంధానం, అనుబంధాన్ని పెంచడం, భారత్‌లో మరీ ముఖ్యంగా తెలంగాణలో స్టార్టప్‌ కంపెనీలకు మాంటారింగ్‌ చేసి వాటిలో పెట్టుబడులు పెట్టడం, ఖ‌మ్మం, వ‌రంగ‌ల్, న‌ల్గొండ‌, క‌రీంన‌గ‌ర్, నిజామాబాద్ లాంటి టైర్-2 న‌గ‌రాల‌కు మ‌రిన్ని కంపెనీల‌ను ఆక‌ర్షించ‌డమే ప్రధాన లక్ష్యం’’ అని అన్నారు.



‘తెలుగు వాణిజ్యవేత్తలు అమెరికాతో పాటు ప్రపంచమంతా మంచి గుర్తింపు పొందుతున్నారు. భార‌త్‌-అమెరికా భాగ‌స్వామ్యాల‌ను ప్రోత్సహించి తెలంగాణ రాష్ట్రంలోని వివిధ జిల్లాల్లో పెట్టుబ‌డులు పెట్టేందుకు వ్యాపారుల్ని ప్రోత్సహించేందుకు ఆటా బిజినెస్ సెమినార్ ఒక మంచి ప్రయత్నం. 2014 నుంచి హైద‌రాబాద్‌లో ప్రతి రెండేళ్లకొకసారి ఆటా ఇలాంటి సెమినార్లు నిర్వహిస్తోంది. వీటి ద్వారా ఇప్పటివరకు భార‌తీయ స్టార్టప్‌లలో దాదాపు 20 మిలియన్‌ డాలర్లు (రూ.150 కోట్లకు పైగా) పెట్టుబ‌డులు వ‌చ్చాయి. ఈ బిజినెస్ సెమినార్‌ల వల్ల పలు సంస్థలు టైర్-2 న‌గ‌రాల‌కు తరలివెళ్లాయి. ఖ‌మ్మం పట్టణంలో టి-హ‌బ్ ప్రారంభించ‌డం ఆటా బిజినెస్ కో-ఛైర్ లక్ష్‌ చేపూరి సాధించిన ఓ అతిపెద్ద విజ‌యం” అని అమెరికా తెలుగు సంఘం కాన్ఫరెన్స్‌ స‌ల‌హా క‌మిటీ ఛైర్మన్‌ జ‌యంత్ చ‌ల్లా అన్నారు.



మరోవైపు, మెంటారింగ్‌, పెట్టుబ‌డిదారులు, వెంచ‌ర్ క్యాపిట‌లిస్టులు, వాణిజ్యవేత్తల మధ్య పెట్టుబ‌డుల‌కు సంబంధించిన మంచి చర్చలు జరగడంతో పాటు ఈ బిజినెస్ సెమినార్ అనేది ద్వితీయ‌ శ్రేణి న‌గ‌రాల‌కు వెళ్లాలనే కంపెనీలకు, ప్రభుత్వ అధికారులకు మధ్య నిరంతర చర్చలకు కూడా ఓ వేదికగా నిలిచింది. ఈ కార్యక్రమంలో  తెలంగాణ ఐటీ శాఖ కార్యదర్శి జ‌యేష్ రంజ‌న్‌, ర‌వాణా శాఖ మంత్రి పువ్వాడ అజ‌య్ కుమార్, తెలంగాణ ఐటీ పెట్టుబ‌డుల విభాగం సీఈవో విజ‌య్ రంగినేని, తెలంగాణ అకాడ‌మీ ఆఫ్ స్కిల్ అండ్ నాలెడ్జ్ సీఈవో శ్రీ‌కాంత్ సిన్హతో పాటు ఆటా అధ్యక్షుడు భువనేష్‌ బూజల, ఆటా ఉపాధ్యక్షుడు (ఎలక్ట్‌) మధు బొమ్మినేని, సదస్సు సలహా కమిటీ ఛైర్మన్‌ జయంత్‌ చల్లా, కిరణ్‌ పాశం (సదస్సు సమన్వయకర్త), కాశీ కొత్త (ఆటా వేడుకలు బిజినెస్‌ ఛైర్‌), లక్ష్‌ చేపూరి (ఆటా వేడుకలు బిజినెస్‌ కో ఛైర్‌) త‌దిత‌రులు పాల్గొన్నారు. అనంత‌రం, ద్వితీయ‌శ్రేణి న‌గ‌రాల‌కు త‌ర‌లాల‌ని భావించే కంపెనీల‌కు తెలంగాణ ప్రభుత్వం పలు ప్రోత్సాహకాలను ప్రతిపాదించింది. 

ఆటా గురించి.. అమెరికా వ్యాప్తంగా ఉన్న దాదాపు 5 లక్షల మందికి పైగా తెలుగువారికి ప్రాతినిధ్యం వ‌హించేందుకు 1990లో ఏర్పాటైన ప్రధాన జాతీయ సంస్థ అమెరికా తెలుగు సంఘం (ఆటా). ఇందులోని ప్రతినిధుల్లో అధికంగా తెలుగు రాష్ట్రాల నుంచి అమెరికాకు వ‌చ్చిన తొలిత‌రం వారే. స‌మాజ సేవ‌, వాణిజ్యం, సంస్కృతి, సామాజిక కార్యకలాపాలు, విద్యార్థుల‌కు సాయం, తెలుగు భాష, సంస్కృతుల‌ పరిరక్షణ, ప్రోత్సాహం త‌దిత‌ర సేవల్ని అమెరికాతో పాటు ప్రపంచవ్యాప్తంగా ఈ సంస్థ నిర్వహిస్తోంది.

దేశాభివృద్ధిలో భాగస్వాములు కావాలి.. ఎన్నారైలతో భేటీలో నిర్మలా సీతారామన్‌



కాలిఫోర్నియా‌: దేశాభివృద్ధిలో భాగస్వాములు కావాలని కేంద్ర ఆర్థిక మంత్రి నిర్మలా సీతారామన్‌ ప్రవాస భారతీయులను కోరారు. అంతర్జాతీయ ద్రవ్యనిధి సంస్థ (ఐఎంఎఫ్‌), ప్రపంచబ్యాంకు వార్షిక సమావేశాల్లో పాల్గొనేందుకు అమెరికా పర్యటనకు వచ్చిన నిర్మలా సీతారామన్‌ కాలిఫోర్నియాలోని సిలికానాంధ్రా యూనివర్సిటీలో ఏర్పాటు చేసిన కమ్యూనిటీ రిసెప్షన్‌లో పాల్గొన్నారు. ఈ సందర్భంగా డిజిటల్‌ లావాదేవీలు, క్రిప్టో కరెన్సీ, స్టార్టప్‌ల గురించి మాట్లాడారు.

కొవిడ్ సమయంలో దేశంలో డిజిటల్ లావాదేవీలపై ఆధారపడ్డ వారి సంఖ్య భారీగా పెరిగిందని నిర్మలా సీతారామన్‌ అన్నారు. కొవిడ్‌ వ్యాక్సినేషన్‌లో భారత్ ఎంతో ముందుకు సాగిందన్నారు. క్రిప్టో కరెన్సీలు అత్యంత ప్రమాదకరమని, ఉగ్రవాద కార్యకలాపాలకు నిధులకు, మనీ లాండరింగ్‌కు ఈ కరెన్సీలను వాడుకునేందుకు అవకాశం ఉందన్నారు. టెక్నాలజీ ద్వారానే వీటిని నియంత్రించడం సాధ్యమన్నారు. దేశంలో 5జీ టెక్నాలజీ పెను మార్పులకు శ్రీకారం చుట్టబోతోందన్నారు. డిజిటల్ బ్యాంకులు, డిజిటల్ కరెన్సీలను, డిజిటల్ యూనివర్సిటీలను ప్రోత్సహించాలన్నారు.

భారత్ ప్రస్తుతం అతిపెద్ద స్టార్టప్ ఎకోసిస్టమ్‌ను కలిగి ఉందని ఈ సందర్భంగా నిర్మలా సీతారామన్ చెప్పారు. భారత్‌లో ఉన్న ప్రతి 4 స్టార్టప్‌లలో ఒకటి ఫిన్‌టెక్‌ అని, ఇవి యూనికార్న్‌లుగా వృద్ధి సాధిస్తున్నట్టు వెల్లడించారు. గత మూడు నుంచి నాలుగేళ్లలో దేశంలో 20 స్టార్టప్‌లు యూనికార్న్‌లుగా మారాయని తెలిపారు. ఎంఎస్‌ఎంఈల ద్వారా చిన్న పరిశ్రమలకు ఊతమిస్తున్నట్లు తెలియజేశారు. ఈ కార్యక్రమానికి భార‌త దౌత్య కార్యాలయం కాన్సుల్ జ‌న‌ర‌ల్ డాక్టర్‌ టీవీ నాగేంద్ర ప్రసాద్‌ నేతృత్వం వహించారు. భార‌త దౌత్య కార్యాలయం నుంచి రాజేష్ నాయక్, డాక్టర్‌ అకున్ స‌భ‌ర్వాల్ సమన్వయపరిచారు. సిలికాన్ ఆంధ్ర చైర్మన్‌ ఆనంద్ కూచిభొట్ల‌, దిలీప్ కొండప‌ర్తి, రాజు చేమ‌ర్తి, దీనబాబు కొండుభట్ల, పలువురు స్థానిక నేతలు పాల్గొన్నారు. ఈ కార్యక్రమంలో పెద్ద సంఖ్యలో ప్రవాసాంధ్రులు పాల్గొన్నారు.





US: వీసా దరఖాస్తుదారులకు ఇంటర్వ్యూలు రద్దు!

హెచ్‌1బీ, హెచ్‌3...తదితరులకు వర్తింపు

2022 ఏడాదికి వర్తించేలా అమెరికా నిర్ణయం



వాషింగ్టన్‌: ఒమిక్రాన్‌ విజృంభిస్తున్న నేపథ్యంలో వీసా దరఖాస్తుదారులకు సంబంధించి అమెరికా ప్రభుత్వం కీలక నిర్ణయం తీసుకుంది. వలసేతర హెచ్‌1బి, హెచ్‌3, ఎల్‌, ఓ, పీ, క్యూ తదితర కేటగిరీల్లో వీసాలు పొందాలనుకునే వారికి తాత్కాలికంగా వ్యక్తిగత ఇంటర్వ్యూల నుంచి మినహాయింపునివ్వనుంది. 2022 ఏడాది మొత్తానికి ఈ నిర్ణయం వర్తించనుంది. భారత్‌ నుంచి అమెరికాకు వెళ్లే వృత్తినిపుణులు, విద్యార్థులు, క్రీడాకారులు, కళాకారులకు ఇది ఉపయుక్తంగా ఉంటుంది. అయితే, వీసా దరఖాస్తుదారుల్లో ఎవరిని ఇంటర్వ్యూకు పిలవాలో వద్దో నిర్ణయించే తుది అధికారాన్ని తాత్కాలికంగా కాన్సులర్‌ అధికారులకు ఇస్తున్నట్లు అమెరికా విదేశీ వ్యవహారాల శాఖ గురువారం వెల్లడించింది. స్థానిక పరిస్థితుల ఆధారంగా కొన్ని కేసుల్లో వ్యక్తిగత ఇంటర్వ్యూలను నిర్వహించాలని రాయబార కార్యాలయాలు, కాన్సులేట్‌ అధికారులు నిర్ణయించే అవకాశం ఉందని కూడా స్పష్టం చేసింది. అందువల్ల అదనపు, తాజా వివరాల కోసం దరఖాస్తుదారులు సంబంధిత రాయబార, కాన్సులేట్‌ వెబ్‌సైట్లను ఎప్పటికప్పుడు పరిశీలిస్తూ ఉండాలని సూచించింది. అమెరికాలో ఏ వీసా జారీకైనా వ్యక్తిగత ఇంటర్వ్యూ తప్పనిసరి. అందులో ఎంపికైతేనే వీసా మంజూరవుతుంది. కరోనా ఉద్ధృతి నేపథ్యంలో 2022లో ఇంటర్వ్యూ విధానాన్ని తాత్కాలికంగా పక్కనపెట్టాలని ప్రభుత్వం భావిస్తోంది.

ముఖాముఖిలు అవసరంలేని వీసా కేటగిరీలు..

* ప్రత్యేక వృత్తినిపుణులు(హెచ్‌-1బి)
* శిక్షణ, ప్రత్యేక విద్య సందర్శకులు(హెచ్‌3)
* ఒక కంపెనీ నుంచి మరో కంపెనీకి బదిలీ అయ్యేవారు(ఎల్‌)
* విశేష ప్రతిభావంతులు (ఓ)
* క్రీడాకారులు, కళాకారులు, వినోదరంగం వారు(పి)
* అంతర్జాతీయ సాంస్కృతిక కార్యక్రమాల్లో పాల్గొనేవారు(క్యు)
* ఇప్పటికే ఒకసారి వీసా పొంది దాని కాలపరిమితి ముగిసే 48 నెలల్లోగా పునరుద్ధరించుకోవాలని భావించే వారూ వ్యక్తిగత ఇంటర్వ్యూల హాజరీ నుంచి మినహాయింపునకు అర్హులుగా అమెరికా విదేశీ వ్యవహారాల శాఖ స్పష్టం చేసింది.
* వీసా మినహాయింపు ప్రోగ్రామ్‌లోని సభ్య దేశాల పౌరులు ఇప్పుడు వీసాల కోసం దరఖాస్తు చేసుకుంటే వారికి వ్యక్తిగత ఇంటర్వ్యూ రద్దు చేసే విచక్షణాధికారం కాన్సులేట్‌ అధికారులకు ఉంటుంది. 

 

UK visa: భారతీయుల యూకే వీసా దరఖాస్తులు వేగంగా ప్రాసెసింగ్‌



ఇంటర్నెట్‌డెస్క్‌: భారతీయుల వీసా దరఖాస్తుల ప్రాసెసింగ్‌లో జాప్యాన్ని తొలగించేందుకు యూకే వేగంగా చర్యలు చేపట్టింది. ఈ విషయాన్ని భారత్‌లోని బ్రిటన్‌ హైకమిషనర్‌ అలెక్స్‌ ఎల్లీస్‌ నిన్న రాత్రి ట్విటర్‌లో స్వయంగా వెల్లడించారు. వివిధ కారణాల వల్ల వీసా దరఖాస్తుల ప్రాసెసింగ్‌లో నెలకొన్న జాప్యాన్ని తొలగించేందుకు చర్యలు చేపట్టామన్నారు. తమ ప్రమాణాల ప్రకారం 15 రోజుల్లోనే ఈ ప్రక్రియను పూరిచేస్తామని వెల్లడించారు. ‘‘వివిధ కారణాల వల్ల భారత్‌ నుంచి యూకే వీసా దరఖాస్తుల్లో పెరుగుదల కనిపించింది. కొవిడ్‌-19, ఉక్రెయిన్‌పై రష్యా యుద్ధం వంటి కారణాలతో మా వీసా ప్రాసెసింగ్‌ ప్రక్రియ నిర్ధారిత 15 రోజులను దాటేసింది’’ అని ఎల్లీస్‌ వివరణ ఇచ్చారు. 

ప్రస్తుతం ఆ ప్రాసెసింగ్‌ ప్రక్రియ గాడిన పడిందని ఎల్లీస్‌ పేర్కొన్నారు. ‘‘మేము నిపుణుల వర్క్‌ వీసాల ప్రక్రియను వేగంగా ముగిస్తున్నాం. ఇక విజిటర్‌ వీసాల ప్రక్రియను కూడా 15 రోజుల వ్యవధిలోనే పూర్తిచేయడంపై దృష్టిపెట్టాం. దిల్లీ, యూకే, ప్రపంచ వ్యాప్తంగా ఉన్న మా బృందాలతో కలిసి సమష్టిగా కృషి చేస్తున్నాం. మేము తిరిగి గాడినపడ్డామని చెప్పేందుకు సంతోషిస్తున్నాను’’ అని ఎల్లీస్‌ పేర్కొన్నారు. వీసాల కోసం కనీసం మూడు నెలల ముందుగా దరఖాస్తు చేసుకోవాలని సూచించారు. 

వీసా పరిమితి దాటిన తర్వాతా బ్రిటన్‌లో నివసించే వారిలో అత్యధికులు భారతీయులే అని ఆ దేశ హోంమంత్రి, భారతీయ మూలాలున్న సుయెల్లా బ్రేవర్మన్‌ ఇటీవల చేసిన వ్యాఖ్యలు దుమారం రేపాయి. గత ఏడాది రెండు దేశాల మధ్య జరిగిన మైగ్రేషన్‌ అండ్‌ మొబిలిటీ పార్టనర్‌షిప్‌(ఎంఎంపీ) ఆశించిన రీతిలో పనిచేయడం లేదని ఆమె ఓ ఇంటర్వ్యూలో వ్యాఖ్యానించారు. భారత్‌తో స్వేచ్ఛా వాణిజ్య ఒప్పందంలో వీసాల అంశంపై ఆమె ఆందోళన వ్యక్తం చేశారు. దీనిపై భారత్‌ గట్టిగా బదులిచ్చింది. ఎంఎంపీ ఒప్పందం కింద లేవనెత్తిన అన్ని అంశాలపై చర్యలు ప్రారంభించామని లండన్‌లోని ఇండియన్‌ హైకమిషన్‌ బదులిచ్చింది. బ్రేవర్మన్‌ వ్యాఖ్యలతో ఇరుదేశాల మధ్య వాణిజ్య ఒప్పందం సంక్షోభంలో పడే పరిస్థితి నెలకొంది. ఈ నేపథ్యంలో తాజాగా ఎల్లీస్‌ ప్రకటన వెలువడటం గమనార్హం.

H-1B Visas: వారికి మరో అవకాశం.. రెండోసారి లాటరీ పద్ధతిలో ఎన్నిక



వాషింగ్టన్‌: ఈ ఏడాది హెచ్‌-1బి వీసాల ర్యాండమ్ ఎంపికలో అవకాశం దక్కని వారికి అమెరికా మరో అవకాశం కల్పించనుంది. దరఖాస్తుదారుల కోసం రెండో లాటరీ తీయనున్నట్లు అమెరికా సిటిజన్‌షిప్ అండ్ ఇమ్మిగ్రేషన్ సర్వీసెస్ (యూఎస్‌సీఐఎస్‌) ప్రకటించింది. ఈ ఏడాది మొదట్లో నిర్వహించిన కంప్యూటరైజ్డ్‌ డ్రాలో సరిపడినన్ని వీసాలు జారీ చేయని కారణంగా మరోసారి లాటరీ తీయాలని నిర్ణయించినట్లు యూఎస్‌సీఐఎస్‌ తెలిపింది. ఫలితంగా హెచ్‌-బి వీసాల కోసం ఎదురుచూస్తున్న వందలాది భారతీయ ఐటీ ఉద్యోగులకు మరో అవకాశం దక్కనుంది.

ఇప్పటికే సమర్పించిన ఎలక్ట్రానిక్‌ రిజిస్ట్రేషన్లను ఈనెల 28న ర్యాండమ్ పద్ధతిలో ఎంపిక చేసినట్లు అమెరికా ఇమ్మిగ్రేషన్ సేవల సంస్థ వెల్లడించింది. ఈనెల 28న ఎంపిక చేసిన రిజిస్ట్రేషన్లకు సంబంధించిన పిటిషన్ ఫైలింగ్ గడువు ఆగస్టు 2వ తేదీన ప్రారంభమై, నవంబర్ 3న ముగియనుంది. హెచ్‌-1బి పిటిషన్ల కోసం ఆన్‌లైన్ ఫైలింగ్ అందుబాటులో లేదు. దరఖాస్తుదారులు కాగితం ద్వారానే ఈ ప్రక్రియను పూర్తిచేయాల్సి ఉంటుంది.

Justice NV ramana: తెలుగు ప్రజల్లో ఒకడిగా ఉండటాన్ని గర్విస్తున్నా: జస్టిస్‌ ఎన్వీ రమణ



న్యూజెర్సీ: తెలుగు ప్రజల్లో తానూ ఒకడిగా ఉండటాన్ని గర్విస్తున్నట్లు సుప్రీంకోర్టు ప్రధాన న్యాయమూర్తి జస్టిస్‌ ఎన్వీ రమణ అన్నారు. తెలుగు కమ్యూనిటీ ఆఫ్‌ అమెరికా ఆధ్వర్యంలో న్యూజెర్సీలో నిర్వహించిన మీట్‌ అండ్‌ గ్రీట్‌ కార్యక్రమంలో సుప్రీం కోర్టు ప్రధాన న్యాయమూర్తి జస్టిస్‌ ఎన్వీ రమణ దంపతులు పాల్గొన్నారు. మా తెలుగుతల్లికి మల్లెపూలదండతో కార్యక్రమం ప్రారంభమైందని.. తెలుగుతల్లి ముద్దుబిడ్డగా ఉన్న వారిని కలవడం ఎంతో సంతోషంగా ఉందన్నారు. అమెరికాలో దాదాపు 7 లక్షల మంది తెలుగువారు ఉన్నారని.. ఎన్నో దశల్లో అనేక పరీక్షలు ఎదుర్కొని ముందుకు సాగుతున్నారన్నారు. మాతృభూమిని సొంత మనుషులను వదులుకొని ఇక్కడ ఉంటున్నారని పేర్కొన్నారు. ఆచార వ్యవహారాలకు పెద్దపీట వేస్తూ జీవితాన్ని గడుపుతున్నారని కొనియాడారు. మీ నిబద్ధత చూస్తుంటే తెలుగుజాతి భవిష్యత్తు సురక్షితమని విశ్వసిస్తున్నానని చెప్పారు. పుట్టిన ఊరు, మట్టి వాసన గుబాళింపును నెమరువేసుకోవాలని జస్టిస్‌ ఎన్వీ రమణ వెల్లడించారు.

మాతృభాషలోనే చదివి నేను ఈ స్థాయికి ఎదిగాను

‘‘మాతృభాషలోనే చదివి నేను ఈ స్థాయికి ఎదిగాను. లా మాత్రమే ఆంగ్ల మాధ్యమంలో చదివా. మన భాష, సంస్కృతలి మరచిపోతే జాతి అంతరించిపోయే ప్రమాదం ఉంది. తెలుగు భాష కోసం ఉద్యమం చేయాల్సిన దుస్థితి రావడం బాధగా ఉంది. మాతృభాషలో చదివితే ఉద్యోగాలు రావనేది కేవలం అపోహ మాత్రమే. నేను మాతృభాషలో చదివి ఈ స్థాయికి వచ్చాననేది మర్చిపోవద్దు. జాషువా, దాశరథి, శ్రీశ్రీ వంటి మహానుభావులు వెలకట్టలేని సంపద ఇచ్చారు. తెలుగు కళారంగాన్ని ప్రభావితం చేసిన ఎన్టీఆర్‌ శతజయంతి ప్రారంభమైంది. ఎన్టీఆర్‌, ఘంటశాల ఉచ్ఛారణ మా తరానికి అలవడింది. ఈ సందర్భంగా వారికి నివాళి ఘటిస్తున్నా. అమెరికాలో తెలుగువారు సంపద సృష్టిస్తున్నారని చెప్తుండడం గర్వకారణం. తెలుగు అనేది కేవలం భాష కాదు.. జీవన విధానం. మాతృభాష, మాతృభూమిలో ఉన్న ప్రేమను ఆస్వాదించాలి. మన భాషతో పాటు పరాయి భాషనూ గౌరవించాలి. మాతృభాష, మాతృమూర్తిని పూజించడం ఒక ప్రత్యేకత. అమ్మభాషలోని తియ్యదనాన్ని అనుభవించాల్సిందే.. మాటల్లో చెప్పలేం. ఇంట్లో పిల్లలతో పెద్దలు తెలుగులో మాట్లాడాలని కోరుతున్నా. తెలుగు సదస్సులు సాంస్కృతిక కార్యక్రమాలు నిర్వహించాలి’’ అని సీజేఐ కోరారు.



బాలాచారికి మెగాసిటీ నవ కళావేదిక విశిష్ట పురస్కారం



హైదరాబాద్‌: మెగాసిటీ నవకళా వేదిక సంస్థ ఆధ్వర్యంలో ఏటా ఇచ్చే విశిష్ట ఉగాది పురస్కారాలు ఈ ఏడాది కూడా ప్రదానం అచేశారు. వివిధ రంగాల్లో లబ్ద ప్రతిష్ఠులైన ప్రముఖులకు వాటిని అందజేశారు. హైదరాబాద్‌ రవీంద్రభారతిలో నిర్వహించిన ఈ కార్యక్రమానికి తెలంగాణ శాసనసభ మాజీ స్పీకర్‌ మధుసూదనాచారి ముఖ్యఅతిథిగా హాజరై పురస్కారాలు అందించారు. వివిధ రంగాల్లో విశేష సేవలు అందించిన ఎన్‌.బాలాచారికి మధుసూదనాచారి విశిష్ట పురస్కారం అందజేశారు. 

బాలాచారి గత 22 ఏళ్లుగా ప్రభుత్వంలోని వివిధ విభాగాల్లో పనిచేసి తనదైన ముద్రవేశారు. స్వచ్ఛ భారత్‌, స్వయం సహాయక సంఘా ఏర్పాటు, రుణాల అందజేత, గ్రామీణ ప్రజల ఆరోగ్యంపై యూనిసెఫ్‌తో కలిసి 6 ఏళ్లు సేవలు  అందించారు. ఈ సందర్భంగా బాలాచారి మాట్లాడుతూ ఇలాంటి సత్కారాలు ఇంధనంలా పనిచేస్తాయని పేర్కొన్నారు. దీనివల్ల ఇంకా ఉత్తేజితమై మరింత బాధ్యతాయుతంగా పనిచేసేందుకు అవకాశం కలుగుతుందన్నారు. ఈ పురస్కారానికి ఎంపిక చేసినందుకు నిర్వాహకులకు ఆయన కృతజ్ఞతలు తెలిపారు.

ఎన్నారైలపై జగన్ కక్ష సాధింపును ఖండించిన జయరాం కోమటి



ప్రవాసాంధ్రుల పట్ల ముఖ్యమంత్రి జగన్ రెడ్డి దుర్మార్గంగా వ్యవహరిస్తున్నారని ఎన్నారై తెదేపా యూఎస్‌ఏ కోఆర్డినేటర్  జయరాం కోమటి అన్నారు. అమెరికాలోని బే ఏరియాలో పార్టీ ముఖ్య నాయకులతో జరిగిన సమావేశంలో ఆయన ప్రసంగించారు.

‘‘రాష్ట్రంలోని పేదలకు ప్రభుత్వం సాయం చేయకపోగా.. తమవంతు సాయం చేసే వారి పట్ల కక్షపూరితంగా వ్యవహరించడం దుర్మార్గం. గుంటూరులో ఉయ్యూరు ఫౌండేషన్ ఆధ్వర్యంలో అన్నగారి జనత వస్త్రాల పంపిణీ కార్యక్రమానికి చంద్రబాబు వస్తున్నారని, ఆయన చేతుల మీదుగా పంపిణీ జరుగుతుందని తెలిసి కూడా పోలీసులు బందోబస్తు సక్రమంగా చేయలేదు. పోలీసులు, ప్రభుత్వ వైఫల్యాల కారణంగా జనతా వస్త్రాల పంపిణీ కార్యక్రమంలో తొక్కిసలాట జరిగి ముగ్గురు మహిళలు మరణించడం విచారకరం. జరిగిన సంఘటన పట్ల మా ప్రగాఢ సంతాపాన్ని, సానుభూతిని తెలియజేస్తున్నాం. వీరి మరణానికి ముఖ్యమంత్రి జగన్ రెడ్డే బాధ్యత వహించాలి. ఇటీవల చంద్రబాబు పాల్గొంటున్న అనేక బహిరంగ సభలకు ప్రభుత్వంపై వ్యతిరేకత కారణంగా లక్షలాది మంది ప్రజలు స్వచ్ఛందంగా తరలివస్తున్నారు. కానీ అందుకు తగిన ఏర్పాట్లను ప్రభుత్వం చేయడం లేదు. ప్రవాసాంధ్రుల పట్ల కక్షపూరితంగా వ్యవహరిస్తూ తప్పుడు కేసులు బనాయించడం ద్వారా భవిష్యత్తులో ఎవరూ సహాయ కార్యక్రమాలు చేపట్టడానికి ముందుకు రారు. ఈ దుర్ఘటనకు బాధ్యులైన పోలీసు అధికారులపై కేసులు పెట్టాల్సింది పోయి.. మంచి మనసుతో పేదలను ఆదుకునేందుకు ముందుకు వచ్చిన  ఉయ్యూరు ఫౌండేషన్ నిర్వాహకులు శ్రీనివాసరావుపై తప్పుడు కేసులు బనాయించడాన్ని తీవ్రంగా ఖండిస్తున్నాం. దురదృష్టవశాత్తు ఈ దుర్ఘటనలో మరణించిన కుటుంబాలను ఆదుకునేందుకు ఉయ్యూరు ఛారిటబుల్ ట్రస్ట్ , తెలుగుదేశం పార్టీ వారు కుటుంబానికి సుమారు రూ.30 లక్షల సాయాన్ని ప్రకటించారు. ప్రభుత్వం మాత్రం సక్రమంగా స్పందించకుండా అరకొర సాయం చేసింది. ఇప్పటికైనా మరణించిన వారి కుటుంబాలను ఆదుకుని ఉయ్యూరు శ్రీనివాసరావుపై నమోదు చేసిన అక్రమ కేసులను ఉపసంహరించుకోవాలి’ అని జయరాం కోమటి డిమాండ్‌ చేశారు.

Gun Fire: అమెరికాలో మళ్లీ కాల్పులు.. నలుగురి మృతి



ఓక్లహామా: అమెరికాలో మరోసారి కాల్పులు జరిగాయి. ఓక్లహామా రాష్ట్రంలోని తుల్సాలో ఉన్న సెయింట్‌ ఫ్రాన్సిస్‌ ఆస్పత్రి క్యాంపస్‌ భవనంలో ఓ దుండగుడు జరిపిన కాల్పుల్లో నలుగురు పౌరులు చనిపోయారు. ఈ ఘటనలో మరికొందరికి గాయాలయ్యాయి. మృతుల సంఖ్య పెరిగే అవకాశముంది. కాల్పులు జరిపేందుకు వచ్చిన దుండగుడు కూడా చనిపోయినట్లు సమాచారం. కాల్పులు జరిగే సమయంలో భయాందోనకు గురైన వైద్య సిబ్బంది రోగులను సురక్షిత ప్రాంతానికి తరలించారు. 

BATA: అట్టహాసంగా ‘బాటా’ స్వర్ణోత్సవాలు!



శాన్‌ఫ్రాన్సిస్కో: అమెరికాలో బే ఏరియా తెలుగు అసోసియేష‌న్(BATA) ఏర్పడి 50 వసంతాలు పూర్తయిన సందర్భంగా ‘డైమండ్‌ జూబ్లీ’ వేడుక‌లను అత్యంత వైభవంగా నిర్వహించారు. ఇక్కడి శాంతా క్లారా క‌న్వెన్షన్‌ సెంట‌ర్‌లో ఏర్పాటు చేసిన ఈ స్వర్ణోత్సవాల్లో.. ప్రముఖ నిర్మాత సి.అశ్వనీదత్‌, శాన్‌ఫ్రాన్సిస్కోలో భారత కాన్సుల్‌ జనరల్‌ డాక్టర్‌ టీవీ నాగేంద్ర ప్రసాద్‌ ముఖ్య అతిథులుగా పాల్గొన్నారు. కార్యక్రమంలో భాగంగా ప్రముఖ వైద్యులు, దాత డాక్టర్‌ ల‌కిరెడ్డి హ‌నిమిరెడ్డికి `దాతృత్వ సింధు`, జ‌య‌రాం కోమ‌టికి `ప్రవాస బంధు` బిరుదులను ప్రదానం చేశారు. ఈ కార్యక్రమానికి అమెరికాతోపాటు భార‌త్ నుంచీ భారీ సంఖ్యలో అతిథులు హాజ‌ర‌య్యారు.









‘బాటా’ 50 ఏళ్ల పండగను విజయవంతం చేయడంపై అసోసియేషన్‌ అధ్యక్షుడు హరినాథ్ చికోటి వాలంటీర్లకు ధన్యవాదాలు తెలిపారు. ఉపాధ్యక్షుడు కొండ్ల కొమరగిరి, స్టీరింగ్, నామినేటెడ్‌, యూత్‌ కమిటీ సభ్యులు, కల్చరల్ డైరెక్టర్స్, ‘బాటా’ స‌ల‌హా బోర్డు సభ్యులు జ‌య‌రాం కోమ‌టి, విజ‌య ఆసూరి, వీరు వుప్పాల‌, ప్రసాద్‌ మంగిన‌, క‌ర‌ణ్ వెలిగేటి, ర‌మేష్ కొండా, క‌ళ్యాణ్ కట్టమూరి తదితరులు ఉన్నారు. స్థానిక మేయర్ రిచ్ ట్రాన్, ప్రజాప్రతినిధులు, అధికారులూ ఈ కార్యక్రమంలో పాల్గొన్నారు. కాంగ్రెస్ సభ్యులు రో ఖన్నా, ఎరిక్ స్వాల్వెల్, ‘తానా’ కార్యదర్శి స‌తీష్ వేమూరి అభినంద‌నలు తెలిపారు. ప్రముఖ ర‌చ‌యిత‌, రేడియో వ్యాఖ్యత కిరణ్‌ ప్రభ, డా.కె.గీతామాధవి, డా.మేడసాని మోహన్, పాలడుగు శ్రీచరణ్, మృత్యుంజయుడు, 'బాటా' పాత, ప్రస్తుత సభ్యులు హాజరయ్యారు.



హిందూ దేవాల‌య మ‌హా కుంభాభిషేకానికి భారీ స్పంద‌న.. రూ.కోట్లలో విరాళాలు!



సెయింట్ లూయిస్‌: ఇంటికో పువ్వు.. ఈశ్వరుడికో మాల అన్న చందంగా అమెరికాలోని సెయింట్ లూయిస్‌లో నూత‌నంగా నిర్మించిన‌ హిందూ దేవాల‌యానికి నిర్వహించబోయే మ‌హా కుంభాభిషేకానికి స్థానికంగా ఉన్న తెలుగువారి నుంచి విశేష స్పందన లభించింది. మ‌హా కుంభాభిషేక క్రతువులో తమ వంతు పాత్ర పోషించేందుకు అనేకమంది ముందుకొచ్చి త‌మ వంతు విరాళం ప్రకటించారు. ఆగ‌మ‌శాస్త్ర సంప్రదాయంలో నిర్మాణం జరిగిన ఈ ఆలయానికి ఈ ఏడాది మే 11 నుంచి 15 వరకు మహా కుంభాభిషేకం నిర్వహించనున్నారు. దీనికి సంబంధించి ఆల‌య నిర్వాహ‌కులు ఏర్పాట్లు చేస్తున్నారు. అయితే.. మ‌హా కుంభాభిషేకం అనేది అతి పెద్ద క్రతువు కావడంతో దీంట్లో ప్రతి ఒక్కరినీ భాగస్వాముల్ని చేయాలని నిర్వాహకులు భావించారు. ఈ క్రమంలోనే విరాళాల సేకరణకు శ్రీకారం చుట్టారు. మహా కుంభాభిషేక నిర్వహణకు ఆదివారం రోజున నిధుల సమీకరణ కార్యక్రమాన్ని స్థానిక ఆలయ ప్రాంగణంలో నిర్వహించగా.. 700 మందికి పైగా స్థానిక ప్రవాసీయులు, భక్తులు విరాళాలు ఇచ్చి త‌మ భ‌క్తి ప్రపత్తుల్ని చాటుకున్నారు. సుమారు మిలియన్ డాలర్లు (₹7.5కోట్లు) మేర విరాళాలుగా అందినట్లు ఆలయ కమిటీ ఛైర్మన్ గంగవరపు శ్రీనివాస రజనీకాంత్, అధ్యక్షురాలు డా.రాజ్యలక్ష్మి నాయుడు తెలిపారు. 



మే 11-15 తేదీల్లో నిర్వహించే ఈ కుంభాభిషేకాన్ని విజయవంతం చేయాలని నిధులు సమీకరణ కమిటీ అధ్యక్షుడు షారద్ పారిఖ్ కోరారు. నిధుల స‌మీక‌ర‌ణ‌కు అశోక్ కుమార్, ప్రసన్న అయ్యర్, పుట్టగుంట మురళీకృష్ణ, సాక్షి విజయ్, ఇంటూరి శేషు, యార్లగడ్డ కిషోర్, పర్వతనేని శ్రీనివాస్, ఎర్రపోతిన శ్రీనివాస్, రామ్మోహ‌న్‌రెడ్డి పాడూరు, ర‌వికాంత్ తదితరులు తోడ్పడినట్లు మీడియా సమన్వయకర్త రాజా సూరపనేని తెలిపారు. నిధుల స‌మీక‌ర‌ణ కార్యక్రమంలో ప్రవాస భార‌తీయ‌ యువతీ యువకుల సాంస్కృతిక కార్యక్రమాలు అలరించాయి.







Omicron: అమెరికా, బ్రిటన్‌ వెళ్లాలంటే పరీక్షే

 కరోనా నివేదికలు తప్పనిసరి



వాషింగ్టన్, బ్రిటన్‌: కరోనాలో కొత్త రకమైన ఒమిక్రాన్‌.. వివిధ దేశాలకు విస్తరిస్తున్న నేపథ్యంలో విదేశీ ప్రయాణికులపై మళ్లీ ఆంక్షలు మొదలవుతున్నాయి. భారత్‌ సహా ఎక్కడి నుంచి తమ దేశానికి వచ్చినవారైనా ‘కొవిడ్‌-19 నెగెటివ్‌’ నివేదికను తప్పనిసరిగా కలిగి ఉండాలని అమెరికా తాజాగా ప్రకటించింది. సవరించిన ఉత్తర్వులు సోమవారం నుంచే అమల్లోకి వస్తాయని తెలిపింది. రెండేళ్లు, అంతకు మించిన వయసున్న విమాన ప్రయాణికులందరికీ ఇది వర్తిస్తుందని భారత ప్రభుత్వ అధికారులు భారతీయ అమెరికన్‌ ప్రతినిధులకు తెలిపారు. ప్రయాణానికి ఒకరోజు లోపు చేయించుకున్న కొవిడ్‌-19 పరీక్షలో నెగెటివ్‌ వచ్చినట్లు ప్రయాణికులు ఆధారం చూపాల్సి ఉంటుంది. లేదంటే గత 90 రోజుల్లో కొవిడ్‌-19 బారిన పడి కోలుకున్నట్లు పత్రాలు సమర్పించాలి.

మరిన్ని చోట్ల కేసులు 

న్యూయార్క్‌లో శనివారం మూడు కొత్త కేసులు బయటపడడంతో మొత్తం ఒమిక్రాన్‌ కేసులు ఎనిమిదికి చేరాయి. వీటిలో ఏడు కేసులు న్యూయార్క్‌కి సంబంధించినవే. ఊహించిన రీతిలోనే ఈ రకం వైరస్‌.. ప్రజలకు వ్యాపించడం మొదలైందని వైద్యాధికారులు పేర్కొంటున్నారు. మసాచుసెట్స్, వాషింగ్టన్‌ రాష్ట్రాల్లోనూ తొలిసారిగా కేసులు వెలుగుచూశాయి. మిన్నెసోటా, కొలరాడో, హవాయీ, కాలిఫోర్నియా తదితర చోట్ల కూడా ఒమిక్రాన్‌ బయటపడింది. డెల్టా రకం వ్యాప్తితో ఇప్పటికే అక్కడి ఆసుపత్రులు తీవ్ర ఒత్తిడిలో ఉన్నాయి. ఈ తరుణంలో కొత్త వేరియంట్‌ కూడా వ్యాపిస్తుండడం యంత్రాంగాన్ని కలవరపరుస్తోంది. అత్యవసరం కాని చికిత్సలను వాయిదా వేయాలని అధికారులు ఆసుపత్రులను ఆదేశిస్తున్నారు. 

బ్రిటన్‌లో పరీక్షలు అనివార్యం 

బ్రిటన్‌కు వచ్చే ప్రయాణికులంతా ముందుగా కరోనా పరీక్షలు చేయించుకోవడాన్ని మరోసారి తప్పనిసరి చేశారు. మంగళవారం ఉదయం నుంచి ఇవి అమల్లోకి వస్తాయి. వ్యాక్సిన్లు తీసుకున్నవారికి, 12 ఏళ్లు పైబడిన వారికి కూడా ఇది వర్తిస్తుంది. ప్రయాణానికి 48 గంటల్లోగా పరీక్ష చేయించుకుని ఉండాలి. కొత్త రకం రాకతో మరింతగా అదనపు చర్యలు తీసుకోవాల్సి వస్తోందని అధికారులు చెబుతున్నారు. ఇప్పటివరకు ప్రయాణికులు బ్రిటన్‌కు వచ్చాక రెండ్రోజుల్లోపు నెగెటివ్‌ ఫలితం సాధించేవరకు స్వీయ ఏకాంతంలోకి వెళ్తే సరిపోయేది. తాజా మార్పు ప్రకారం కరోనా నెగెటివ్‌ అనే రుజువు చూపనివారిని విమానాల్లోకి అనుమతించబోరు. నిషేధం అమల్లో ఉండే దేశాల జాబితాలో తాజాగా నైజీరియాను చేర్చారు. ఈ దేశం నుంచి బ్రిటన్‌కు వెళ్లేవారు 10 రోజుల పాటు హోటల్లో ఏకాంతంలో ఉండాల్సిందే. 

Sundar Pichai: ఎక్కడికెళ్లినా.. భారత్‌ నాలో భాగమే: సుందర్‌ పిచాయ్‌



వాషింగ్టన్‌: ‘‘భారత్ నాలో భాగం. నేను ఎక్కడికెళ్లినా ఆ వారసత్వాన్ని తీసుకెళ్తాను’’ అంటున్నారు గూగుల్‌, ఆల్ఫాబెట్ సీఈఓ సుందర్‌ పిచాయ్‌. భారత ప్రభుత్వం అందించిన ప్రతిష్ఠాత్మక పురస్కారం పద్మభూషణ్‌ అవార్డును పిచాయ్ తాజాగా అందుకున్నారు. ఈ సందర్భంగా ఆయన మాట్లాడుతూ.. భారత ప్రభుత్వానికి కృతజ్ఞతలు తెలిపారు.

‘‘ఈ అపారమైన గౌరవం కల్పించిన భారత ప్రభుత్వానికి, ప్రజలకు నేను కృతజ్ఞతలు తెలియజేస్తున్నా. నన్ను తీర్చిదిద్దిన దేశం నుంచి ఈ గౌరవం పొందడం గర్వంగా భావిస్తున్నా. భారత్‌ నాలో భాగమే. నేను ఎక్కడికివెళ్లినా ఆ వారసత్వాన్ని నా వెంట తీసుకెళ్తా’’ అని పిచాయ్‌ ఆనందం వ్యక్తం చేశారు. సాంకేతిక పరంగా భారత్‌లో వేగంగా మార్పులు వస్తున్నాయని, భారత్‌లో సృష్టించిన ఎన్నో ఆవిష్కరణలు ప్రపంచానికి మేలు చేస్తున్నాయని ఆయన కొనియాడారు. గూగుల్‌, భారత్‌ మధ్య ఉన్న గొప్ప భాగస్వామ్యాన్ని కొనసాగించేందుకు తాను ఉత్సాహంగా ఉన్నట్లు తెలిపారు. ‘‘ప్రధాని మోదీ చేపట్టిన డిజిటల్‌ ఇండియా విజన్‌.. దేశాభివృద్ధికి ఎంతగానో దోహదపడుతుంది. భారత్‌లో గూగుల్‌ పెట్టుబడులు కొనసాగించడం గర్వంగా భావిస్తున్నా. మన గడప వరకు చేరే ప్రతి సాంకేతికత మన జీవితాలను మరింత మెరుగుపరుస్తుంది’’ అని పిచాయ్‌ అన్నారు.



ఈ ఏడాది జనవరిలో భారత ప్రభుత్వం ప్రతిష్ఠాత్మక పౌర పురస్కారాలైన పద్మ అవార్డులను ప్రకటించింది. వాణిజ్యం, పరిశ్రమల విభాగంలో సుందర్‌ పిచాయ్‌కు పద్మభూషణ్‌ వరించింది. ఈ పురస్కారాన్ని అమెరికాలోని భారత రాయబార రాయబారి తరణ్‌జిత్‌ సింగ్ సంధు నుంచి పిచాయ్‌ శుక్రవారం(అమెరికా కాలమానం ప్రకారం) అందుకున్నారు. శాన్‌ఫ్రాన్సిస్కోలో జరిగిన ఈ కార్యక్రమంలో పిచాయ్‌ కుటుంబసభ్యులతో పాటు భారత కాన్సుల్‌ జనరల్‌ టీవీ నాగేంద్ర ప్రసాద్‌ ఉన్నారు.

ప్రపంచ అగ్రగామి సెర్చ్‌ ఇంజిన్‌ అయిన గూగుల్‌, దాని మాతృసంస్థ ఆల్ఫాబెట్‌కు సీఈఓ అయిన సుందర్‌ పిచాయ్‌ చెన్నైలో జన్మించారు. ఐఐటీ ఖరగ్‌పూర్‌లో మెటలర్జికల్‌ ఇంజినీరింగ్‌ చేసిన పిచాయ్‌ 2004లో గూగుల్‌లో ప్రోడక్ట్‌ మేనేజ్‌మెంట్‌ ఉపాధ్యక్షుడిగా చేరారు. 2015 ఆగస్టులో గూగుల్‌ బాధ్యతలు చేపట్టారు. అత్యంత విజయవంతమైన గూగుల్‌ క్రోమ్‌ బ్రౌజర్‌తో పాటు ఆపరేటింగ్‌ సిస్టమ్‌ ఆండ్రాయిడ్‌, యాప్స్‌ ఆవిష్కరణ బృందాలకు నేతృత్వం వహించారు.

తానా ఆధ్వర్యంలో ‘ప్రత్యక్ష పరిచయాలు-ప్రత్యేక అనుభవాలు’

సాహితీ ప్రముఖుల జీవిత విశేషాలను పంచుకున్న వక్తలు..



అట్లాంటా: ఉత్తర అమెరికా తెలుగు సంఘం (తానా) ప్రపంచ సాహితీ వేదిక ఆధ్వర్యంలో ఇటీవల ‘ప్రత్యక్ష పరిచయాలు-ప్రత్యేక అనుభవాలు’ కార్యక్రమాన్ని నిర్వహించారు. సాహిత్య రంగంలో ప్రముఖులైన దివంగత డా.విశ్వనాథ సత్యనారాయణ, డా. ఆచార్య ఆత్రేయ, మహాకవి శ్రీశ్రీ, ప్రముఖ సినీ గేయ రచయిత సిరివెన్నెల సీతారామశాస్త్రి తదితరులు సృష్టించిన సాహిత్యంపై చర్చించారు. ఆన్‌లైన్‌లో నిర్వహించిన ఈ కార్యక్రమంలో ఆయా ప్రముఖులతో సంబంధమున్న పలువురు వక్తలు వారితో తమకు గల అనుభవాలను తెలిపారు. సాహిత్యంపైనే కాకుండా వారి జీవితాల్లో ఎదురైన అనేక మలుపులు, స్ఫూర్తిదాయకమైన జీవనయానాన్ని పంచుకున్నారు.

తొలుత ఈ కార్యక్రమాన్ని ఉద్దేశించి తానా అధ్యక్షుడు లావు అంజయ్య చౌదరి స్వాగతోపన్యాసం చేశారు. విశిష్ట అతిథులందరినీ ఆహ్వానించి సాహితీ చరిత్రలో వినూత్న కార్యక్రమానికి శ్రీకారం చుట్టారంటూ తానా ప్రపంచ సాహితీవేదిక నిర్వాహకులు డా. ప్రసాద్‌ తోటకూర, వేదిక సమన్వయకర్త చిగురుమళ్ల శ్రీనివాస్‌ను ప్రత్యేకంగా అభినందించారు. అనంతరం తోటకూర ప్రసాద్‌ మాట్లాడుతూ ప్రముఖ సాహితీవేత్తల పేర్లు, వాళ్లు సృష్టించిన సాహిత్యం మాత్రమే మనకు తెలుస్తుందని.. వారి జీవితాల్లో ఎదురైన అవరోధాలు, ఎదుర్కొన్న సవాళ్లు, కుటుంబ బాధ్యతలు, ఆర్థిక, వృత్తిపరమైన ఇబ్బందులు మనకు తెలియవన్నారు. అలాంటి ఎన్నో ఇబ్బందులను నిబద్ధతతో తట్టుకుని సాహిత్యలోకంలో తమకంటూ ప్రత్యేక స్థానాన్ని ఏర్పరచుకున్నారని కొనియాడారు. ఇది మానవాళికి ఎంతో స్ఫూర్తిదాయకమని చెప్పారు. 

డా.విశ్వనాథ సత్యనారాయణతో గడిపిన రోజులు, ఆయనతో ఉన్న అనుబంధాన్ని తెలుగు అవధాని డా.పాలపర్తి శ్యామలాంద ప్రసాద్‌, సాహిత్య అకాడమీ పురస్కార గ్రహీత చొక్కాపు వెంకటరమణ వివరించారు. ప్రముఖ సినీ కథా రచయిత జేకే భారవి మాట్లాడుతూ డా.ఆచార్య ఆత్రేయతో గడిపిన సందర్భాల్లో ఎదురైన సంఘటనలను తెలిపారు. ఆత్రేయ తన జీవితంలో ఎన్నో ఆటుపోట్లు, ఆర్థిక సవాళ్లను ఎదుర్కొని నిలిచారన్నారు. ప్రముఖ కథా రచయిత, సాహితీవేత్త డా.వంగూరి చిట్టెన్‌రాజు మాట్లాడుతూ మహాకవి శ్రీశ్రీ హ్యూస్టన్‌లోని తమ ఇంట్లో కొన్నివారాలు గడిపినప్పటి విషయాలను పంచుకున్నారు. ఆ సమయంలో శ్రీశ్రీ రాసిన సిప్రాలి కవితా సంపుటి విశేషాలను, ఆయనతో జరిపిన సంభాషణలను వివరించారు.

సిరివెన్నెల సీతారామశాస్త్రి ఎదిగిన తీరు.. ఆయన దుందుడుకు స్వభావాన్ని ప్రముఖ సామాజిక సేవకుడు, విశ్రాంత అధ్యాపకుడు యర్రంశెట్టి సత్యారావు మాస్టారు వివరించారు. ముఖ్యంగా సిరివెన్నెల సినీరంగ ప్రవేశానికి ముందు జీవితాన్ని ఆయన అత్యద్భుతంగా ఆవిష్కరించారు. సిరివెన్నెల జీవితంలో జరిగిన అనేక సంఘటలను ఈ కార్యక్రమంలో పంచుకున్నారు. సిరివెన్నెలతో తనకున్న 20 ఏళ్ల ఆత్మీయ అనుబంధాన్ని ప్రముఖ కవి, రేడియో కార్యక్రమాల వ్యాఖ్యాత కిరణ్‌ ప్రభ పంచుకున్నారు. కాలిఫోర్నియాలోని తన ఇంటిలో రెండు నెలలపాటు బస చేసినపుడు పాడిన పాటలు, మానవ సంబంధాలపై ఆయన చూపిన ప్రత్యేక అభిమానాన్ని కిరణ్‌ ప్రభ వివరించారు.

స్వదేశంలో బీటెక్‌.. విదేశాల్లో ఎంఎస్‌

రాష్ట్రంలో ఎంటెక్‌ చదివేది 4వేల మంది.. విదేశాల్లో ఎంఎస్‌లో చేరుతోంది 25వేల మంది



ఇంజినీరింగ్‌లో పీజీ ఎక్కడ చదువుతావని బీటెక్‌ విద్యార్థులను అడిగే పరిస్థితి ఇక రాకపోవచ్చు.. ఎందుకంటే రాష్ట్రంలో, దేశంలో ఎంటెక్‌ చదివే వారి సంఖ్య నామమాత్రంగా మారుతోంది. బీటెక్‌ తర్వాత ఏం చేస్తావని అడిగితే.. ఉద్యోగం వస్తే ఇక్కడే ఉంటా.. లేకుంటే అమెరికా, కెనడా, ఆస్ట్రేలియా తదితర దేశాల్లో ఎక్కడోచోట ఎంఎస్‌ చేస్తా అని ఎక్కువ మంది యువత బదులిస్తే ఆశ్చర్యపోనవసరం లేదు. ప్రస్తుతం కొలువులు వచ్చినా వాటిని వదిలి.. పీజీ ఇంజినీరింగ్‌కు విదేశాలకు వెళ్లేవారే అధికంగా కనిపిస్తున్నారు.

నాలుగింతలు అధికం

రాష్ట్రంలో ఎంటెక్‌లో చేరుతున్న వారు ఏటా సరాసరి 4వేల మందే. బీటెక్‌ పూర్తయినవారు గ్రాడ్యుయేట్‌ ఆప్టిట్యూడ్‌ టెస్ట్‌ ఇన్‌ ఇంజినీరింగ్‌(గేట్‌) రాసి ఐఐటీలు, ఎన్‌ఐటీల్లో ఎంటెక్‌ చేసేవారు మరో రెండు, మూడువేల మంది ఉంటారన్నది అంచనా. ఆ మొత్తం కలిపినా ఆరేడు వేలకు మించదు. అదే సమయంలో రాష్ట్రం నుంచి ఏటా  10-12వేల మంది  ఎంఎస్‌ చేసేందుకు అమెరికాకు వెళుతున్నారని అంచనా. ఇక కెనడా, ఆస్ట్రేలియా, బ్రిటన్‌, న్యూజిలాండ్‌ తదితర దేశాల్లో పీజీ చేసేందుకు వెళ్తున్నవారు మరో 10-15వేల మంది ఉంటారు. ఇలా మొత్తంగా రాష్ట్రం నుంచి విదేశాలకు వెళ్తున్న విద్యార్థుల సంఖ్య 25వేల వరకు ఉండొచ్చని తెలుస్తోంది. అంటే ఇక్కడ కంటే విదేశాల్లో ఎంఎస్‌ చేసేవారే నాలుగింతల మంది ఎక్కువగా ఉంటుండటం గమనార్హం.

అందుకే ఎంటెక్‌ చేయడం లేదు

ఉద్యోగ ఇంటర్వ్యూలకు కనీసం పిలవాలని కోరినా అనేక కంపెనీలు ఎంటెక్‌ వాళ్లు అవసరం లేదంటున్నాయి. అలాంటి ఆ డిగ్రీతో మాకేం ప్రయోజనం అంటూ విద్యార్థులు ఎంటెక్‌ చేయడం లేదు’ అని మల్లారెడ్డి ఇంజినీరింగ్‌ కళాశాల ప్రిన్సిపాల్‌ డా.రవీంద్ర అభిప్రాయపడ్డారు.

ఉద్యోగావకాశాలు మెండుగా ఉన్నందుకే

బోధన, పరిశోధన వైపు వెళ్లాలనుకునేవారే ఎక్కువగా ఎంటెక్‌ చేస్తున్నారు. మిగిలినవారు ఆ పట్టాతో భారత్‌లో తమ కెరీర్‌కు ఉపయోగం లేదంటూ విదేశాలకు వెళుతున్నారని రాష్ట్ర ఉన్నత విద్యామండలి మాజీ ఛైర్మన్‌ తుమ్మల పాపిరెడ్డి అభిప్రాయపడ్డారు. పిల్లల ఆసక్తికి తల్లిదండ్రుల ప్రోత్సాహమూ ఉంటోందన్నారు. మెండుగా ఉద్యోగావకాశాలు లభిస్తాయనే యువత అటువైపు దృష్టిపెడుతోందని వివరించారు.

* ఆర్థిక స్థోమత లేనివారు విద్యా రుణాలు తీసుకొంటున్నారు. ఆ మొత్తాన్నీ డ్రా చేయడం లేదు. మొదటి సెమిస్టర్‌ నుంచే పార్ట్‌టైమ్‌ ఉద్యోగాలు చేస్తూ వసతి, భోజనాది ఖర్చులతో పాటు కొంత ఫీజునూ విద్యార్థులే చెల్లిస్తున్నారని ఐఎఫ్‌ఎంఎస్‌ విదేశీ కన్సల్టెన్సీ సంచాలకుడు అజయ్‌కుమార్‌ చెప్పారు.

ఎందుకీ పరిస్థితి..?

‘ఎంటెక్‌లో కూడా సైబర్‌ సెక్యూరిటీ, ఎంబెడెడ్‌ సిస్టమ్స్‌, డిజైన్‌ ఇంజినీరింగ్‌ లాంటి కొన్ని బ్రాంచీల వారికే ఉద్యోగాల్లో కాస్త ప్రాధాన్యం ఉంటుంది. దానివల్ల పీజీ చదివేందుకు ఎక్కువ మంది ఆసక్తి చూపడం లేదు’ అని జేఎన్‌టీయూహెచ్‌ కంప్యూటర్‌ సైన్స్‌ ఆచార్యుడు కామాక్షిప్రసాద్‌ చెప్పారు. వైద్యరంగంలో పీజీకి, ఫార్మాలో ఎంఫార్మసీ, న్యాయరంగంలో ఎంఎల్‌కు ఎంతో ప్రాధాన్యం ఉండగా.. ఇంజినీరింగ్‌లో తద్భిన్న పరిస్థితి కొనసాగుతోంది. అదే అమెరికాలో అయితే ఎంఎస్‌ ఆధారంగానే ఉద్యోగాలిస్తున్నారు. అందువల్ల మన యువత ఆ దేశం వైపు చూస్తోంది అన్నారాయన.



- ఈనాడు, హైదరాబాద్‌

America: విదేశీ విద్యార్థులకు విమాన కష్టాలు!

ఛార్టర్‌ విమానాలను ఆశ్రయిస్తోన్న భారత్‌, చైనా విద్యార్థులు



వాషింగ్టన్‌: ప్రపంచ వ్యాప్తంగా కరోనా వైరస్‌ సృష్టిస్తోన్న విలయం విదేశీ విద్యపై తీవ్ర ప్రభావం చూపిస్తోంది. ముఖ్యంగా అమెరికాకు ఉన్నత చదువుల కోసం వెళ్లాలనుకునే వారికి తీవ్ర నిరాశ కలిగిస్తోంది. కొవిడ్‌ ఉద్ధృతి సమయంలో అమెరికాలో చదువుతున్న విద్యార్థులు తమ స్వస్థలాలకు రాగా.. తాజాగా అక్కడ కొవిడ్ ఉద్ధృతి తగ్గడంతో మళ్లీ తిరిగి వెళ్లేందుకు సిద్ధమవుతున్నారు. వీరికితోడు ఈ ఏడాది కొత్తగా అడ్మిషన్‌ తీసుకోవాలనుకునే వారికి పలు ఇబ్బందులు ఎదురవుతున్నాయి. ముఖ్యంగా వీసా జారీ ఆలస్యం కావడంతో పాటు, అమెరికా వెళ్లేందుకు విమాన సర్వీసులు తక్కువగా ఉండడం వారిని వేధిస్తోంది. దీంతో తప్పనిసరి పరిస్థితుల్లో భారత్, చైనా విద్యార్థులు ఛార్టర్‌ ఫ్లైట్‌లను ఆశ్రయించాల్సి వస్తోంది.

ఓవైపు వీసా జారీలో ఆలస్యం..

అమెరికాలో ఉన్నతవిద్య కోసం ప్రతి ఏడాది ప్రపంచ వ్యాప్తంగా దాదాపు 10లక్షల మంది విదేశీ విద్యార్థులు వెళ్తుంటారు. వీరిలో చైనా, భారత్‌ల నుంచే అధికంగా ఉంటారు. ప్రస్తుతం అక్కడి యూనివర్సిటీల్లో అడ్మిషన్లు ప్రారంభం కావడంతో విద్యార్థులు వీసాల కోసం దరఖాస్తు చేసుకుంటున్నారు. ముఖ్యంగా భారత విద్యార్థులకు వీసా జారీలో తీవ్ర ఆలస్యం అవుతోంది. ఇక్కడి రాయబార కార్యాలయాలు, కాన్సులేట్‌లలో అమెరికా సిబ్బంది తక్కువగా ఉండటమే కారణంగా తెలుస్తోంది. కరోనా విజృంభిస్తోన్న వేళ కాన్సులేట్‌ సిబ్బంది అమెరికాకు వెళ్లిపోయారు. దీంతో ప్రస్తుతం వీసా అపాయింట్‌మెంట్‌ల కోసం భారత విద్యార్థులు వేచిచూడాల్సి వస్తోంది. అంతేకాదు వీసా రాకముందే అమెరికా ప్రయాణానికి ముందస్తుగా విమాన టికెట్‌ బుక్‌ చేసుకున్న వారికి ఇది మరింత కష్టంగా మారింది. వీటితోపాటు ఆయా దేశాల్లో అనుసరిస్తోన్న వ్యాక్సిన్‌ విధానం కూడా విదేశాల్లో చదువుకునే భారత విద్యార్థులకు సమస్యగా మారింది.

మరోవైపు విమాన కష్టాలు..

వీసా జారీలో ఇబ్బందులు ఇలా ఉంటే, మరోవైపు ఇప్పటికే అక్కడ అడ్మిషన్‌ పొందిన విద్యార్థులతో పాటు తిరిగి వెళ్లేందుకు సిద్ధమైన పూర్వ విద్యార్థులు తీవ్రంగా ఎదురుచూడాల్సి వస్తోంది. ముఖ్యంగా అమెరికాకు విమాన సర్వీసులు భారీగా తగ్గిపోవడమే ఇందుకు కారణం. చైనా నుంచి 2019 జులైలో దాదాపు 1626 విమాన సర్వీసులు (4లక్షల 79వేల సామర్థ్యం) నడవగా.. ఈ ఏడాది కేవలం 61 విమాన సర్వీసులు(20వేల సీట్లు) మాత్రమే అందుబాటులో ఉన్నాయి.  భారత్‌లోనూ ఇదే పరిస్థితి. మరోవైపు విమాన ఛార్జీలు విపరీతంగా పెరగడం విద్యార్థులకు ఇబ్బందిగా మారింది. గతంతో పోలిస్తే దాదాపు 5రెట్లు ఎక్కువగా ప్రయాణ ఛార్జీ చెల్లించాల్సి వస్తోందని చైనా, భారత్‌ విద్యార్థులు వాపోతున్నారు. వీటిని భరించేందుకు సిద్ధమైనప్పటికీ ప్రయాణ సమయానికి విమాన సర్వీసులు రద్దు అవుతుండడం మరో సమస్యగా మారింది. దీంతో ఛార్టర్‌ ఫ్లైట్‌లను ఆశ్రయిస్తున్నట్లు చైనీస్‌ స్టూడెంట్స్‌ అసోసియేషన్‌ పేర్కొంది. తప్పనిసరి పరిస్థితుల్లో భారత విద్యార్థులు కూడా ఛార్టర్‌ విమానాలవైపు మొగ్గుచూపుతున్నారు.

అమెరికాలో చదువులపై అంతర్జాతీయంగా ఆసక్తి ఉన్న విషయం తెలిసిందే. ఇలా లక్షల మంది అక్కడ చదువుకోవడం వల్ల అమెరికా ప్రభుత్వానికి ప్రతిఏటా వేల కోట్ల రూపాయలు (దాదాపు 38బిలియన్‌ డాలర్లు) ఆదాయంగా వస్తోంది. కానీ, కరోనా మహమ్మారి వల్ల అమెరికాలో చదువుకునే విదేశీ విద్యార్థులు కఠిన సమయాన్ని ఎదుర్కొంటున్నారని న్యూయార్క్‌లోని కార్నెల్‌ యూనివర్సిటీలోని అంతర్జాతీయ వ్యవహారాల ఇంఛార్జ్‌గా ఉన్న ప్రొఫెసర్‌ వెండీ వోల్ఫోర్డ్‌ అభిప్రాయపడ్డారు. ఇలాంటి సమస్యలకు త్వరలోనే పరిష్కారం లభిస్తుందనే ఆశాభావం వ్యక్తంచేశారు.

తానా ప్రపంచ సాహిత్య వేదిక ఆధ్వర్యంలో ఉత్సాహంగా “తెలంగాణ భాషా దినోత్సవం”



అట్లాంటా, జార్జియా: ఉత్తర అమెరికా తెలుగు సంఘం (తానా) సాహితీ విభాగం “తానా ప్రపంచ సాహిత్య వేదిక” ఆధ్వర్యంలో ప్రజాకవి కాళోజీ నారాయణ రావు జయంతి (సెప్టెంబర్ 9) సందర్భంగా “తెలంగాణ భాషా దినోత్సవ వేడుకలు” ఉత్సాహంగా జరిగాయి. సెప్టెంబర్ 9న అంతర్జాతీయ స్థాయిలో అంతర్జాల దృశ్య సమావేశంలో నిర్వహించిన ఈ కార్యక్రమంలో అనేక మంది సాహితీ ప్రముఖులు హాజరయ్యారు. తానా ప్రపంచ సాహిత్య వేదిక కోసం ప్రముఖ తెలుగు వేదకవి జొన్నవిత్తుల రామలింగేశ్వరరావు రచించిన తెలుగు వైభవ గీతాన్ని, ప్రముఖ సంగీత దర్శకులు నేమాని పార్థసారథి స్వరపరచగా, మధుర గాయకులు ఎస్.పి.బాలు గానం చేసిన ప్రత్యేక దృశ్య గీతంతో సభను ప్రారంభించారు. ఈ సందర్భంగా ప్రముఖ సాహితీవేత్త కాళోజీకి తానా అధ్యక్షుడు అంజయ్య చౌదరి లావు ఘన నివాళులర్పించారు. తెలంగాణ భాషా దినోత్సవ వేడుకలను జరుపుకొంటున్న భాషాభిమానులందరికీ శుభాకాంక్షలు చెప్పారు. అతిథులకు ఘనస్వాగతం పలికి సభను ప్రారంభించారు. 

ఈ కార్యక్రమంలో తానా ప్రపంచ సాహిత్య వేదిక సమన్వయకర్త చిగురుమళ్ళ శ్రీనివాస్ మాట్లాడుతూ.. తెలంగాణ రాష్ట్రవ్యాప్తంగా భాషా దినోత్సవ వేడుకలను వైభవంగా జరుపుకొంటున్న తరుణంలో పర దేశంలో ఉన్నప్పటికీ తల్లిభాష పట్ల మమకారంతో అంతర్జాల మాధ్యమంలో వైవిధ్య భరితంగా ఈ వేడుకలు నిర్వహించుకోవడం విశేషమన్నారు. అనంతరం తానా ప్రపంచ సాహిత్య వేదిక నిర్వాహకులు డా. ప్రసాద్ తోటకూర మాట్లాడుతూ.. తెలుగు, ఉర్దూ, హిందీ, మరాఠీ, కన్నడ, ఆంగ్ల భాషల్లో రచయితగా ప్రఖ్యాతి గాంచిన కవి, సమకాలీన సామాజిక సమస్యలపై నిర్మొహమాటంగా, నిక్కచ్చిగా, కటువుగా స్పందిస్తూ తెలంగాణ ప్రజల ఆర్తి, ఆవేదన, ఆగ్రహాన్ని తన రచనలలో పొందుపరచి, నిజాం ప్రభుత్వ దమన నీతికి, నిరంకుశత్వానికి, అరాచక పాలనకి వ్యతిరేకంగా తన కలాన్ని ఎత్తి, గళాన్ని విన్పించి, పాలకులపై అక్షరాయుధాలను సంధించి ప్రజాకవిగా కీర్తిగడించిన స్వాతంత్ర్య సమరయోధుడు, తెలంగాణ ఉద్యమకారుడు కాళోజీ నారాయణ రావు జయంతిని తెలంగాణ రాష్ట్రంలో తెలంగాణ భాషా దినోత్సవంగా జరుపుకోవడం ముదావహమన్నారు. 



ఈ కార్యక్రమానికి ముఖ్య అతిథిగా విచ్చేసిన రాష్ట్ర ప్రభుత్వ సాంస్కృతిక సలహాదారు డా. కె. వి. రమణాచారి అందరికీ భాషా దినోత్సవ శుభాకాంక్షలు తెలిపారు. అలాగే, తానా చేస్తోన్న భాషా సేవకు ఆయన కృతజ్ఞతలు తెలిపారు. తెలుగు భాష కోసం, తెలంగాణ సంస్కృతి పరిరక్షణ కోసం తమ ప్రభుత్వం కట్టుబడి ఉందని ముఖ్య అతిథిగా పాల్గొన్న ఎమ్మెల్యే, రాష్ట్ర సాంస్కృతిక సారథి రసమయి బాలకిషన్‌ అన్నారు. ఈ కార్యక్రమానికి విశిష్ట అతిథిగా హాజరైన ఆకాశవాణి డైరెక్టర్ జనరల్ నూకల వేణుధర్ రెడ్డి మాట్లాడుతూ.. తెలంగాణలో జన్మించిన సాహితీవేత్తలను గుర్తుచేసుకుంటూ ప్రజలందరికీ భాషా దినోత్సవ శుభాకాంక్షలు చెప్పారు. మాజీ ప్రధాని పి. వి. నరసింహారావు కుమార్తె ప్రముఖ విద్యావేత్త, చిత్రకారిణి, ఎమ్మెల్సీ సురభి వాణీ దేవి సైతం ఈ కార్యక్రమానికి ముఖ్య అతిథిగా హాజరయ్యారు. ఈ సందర్భంగా ఆమె తన కుటుంబ నేపథ్యంతో పాటు పీవీ రాజకీయ ప్రస్థానాన్ని, సాహిత్యాభిలాషను, స్నేహితులతో ఆయన మెలిగిన తీరును ఎంతో హృద్యంగా ఆవిష్కరించారు. 



ఈ కార్యక్రమంలో పలువురు విశిష్ట సాహితీవేత్తలైన కుటుంబ సభ్యులు పాల్గొన్నారు. పత్రికా సంపాదకులు సురవరం ప్రతాపరెడ్డి కుమారుడు సురవరం కృష్ణ వర్దన్‌, ప్రజాకవి సుద్దాల హనుమంతు తనయుడు సుద్ధాల అశోక్‌ తేజ, ప్రముఖ కవయిత్రి డా. పాకాల యశోదా రెడ్డి కుమార్తె డా. లక్ష్మీ పాకాల, ప్రముఖ కవి డా.పల్లా దుర్గయ్య కుమారులు డా. పల్లా రత్నాకర్‌, డా. పల్లా శ్యామసుందర్‌, పద్మభూషణ్‌ సినారె మనవడు సందడి లయ చరణ్‌, దాశరథి రంగాచార్య కుటుంబం తరఫున మడిపల్లి దక్షిణామూర్తి తదితరులు హాజరయ్యారు. తెలంగాణ గడ్డపై జన్మించిన ఎంతోమంది లబ్ధ ప్రతిష్టులైన విశిష్ట సాహితీవేత్తలను, ఆనాటి సామాజిక పరిస్థితులు, వారి జీవన విధానం, సహ రచయితలతో వారి అనుబంధం, వారి సాహిత్య సృష్టి తదితర ఎన్నో పుస్తకాల్లో లభ్యం కాని ఆసక్తికర విషయాలను ఈ సభలో వారి కుటుంబ సభ్యులే పాల్గొని పంచుకోవడం సాహిత్య చరిత్రలోనే సరికొత్త కోణం అని డా. తోటకూర ప్రసాద్‌ అన్నారు. ఈ కార్యక్రమంలో పాల్గొని విజయవంతం చేసిన ప్రతిఒక్కరికీ హృదయపూర్వక కృతజ్ఞతలు తెలిపారు.

నువ్వొస్తానంటే.. నేను రానిస్తానా!

ప్రవాసులను పెళ్లాడిన యువతులకు వీసా చిక్కులు

నిబంధనలు, మోసాలతో పలువురు పుట్టింటికే పరిమితం



* ఉప్పల్‌కు చెందిన యువతి బీటెక్‌ పూర్తిచేసి క్యాంపస్‌ కొలువు తెచ్చుకుంది. అమెరికాలో ఉంటున్న అబ్బాయితో పెళ్లిచేస్తే కుమార్తె జీవితం బాగుంటుందని తల్లిదండ్రులు భావించారు. మధ్యవర్తి ద్వారా వచ్చిన సంబంధం నచ్చడంతో ఘనంగా పెళ్లి చేశారు. మూడు నెలల తర్వాత అల్లుడు అగ్రరాజ్యం చేరాడు. అమ్మాయిని కాపురానికి తీసుకెళ్లాలని అడుగుతుంటే.. వీసా నిబంధనలు కఠినంగా ఉన్నాయంటూ వాయిదా వేస్తూ వచ్చాడు. దీంతో బాధితులు పోలీసులను ఆశ్రయించారు. తాత్కాలిక వీసాపై అక్కడ ఉంటున్న అతను ఆర్థిక అవసరాల కోసమే పెళ్లి చేసుకున్న విషయం వెలుగుచూడటంతో భోరుమన్నారు.

* విజయవాడ యువతికి నాలుగేళ్ల క్రితం అమెరికాలో ఉంటున్న యువకుడితో పెళ్లయింది. హెచ్‌1 వీసా ఉన్న భర్త వద్దకు వెళ్లేందుకు దరఖాస్తు చేస్తే రెండుసార్లు తిరస్కరణకు గురైంది. తాను ప్రాసెస్‌ చేస్తున్నానంటూ భర్త చెబుతూ వచ్చాడు. 2019 తర్వాత కొవిడ్‌ నిబంధనలతో మరో రెండేళ్లు గడిచాయి. ఆమె తాజాగా మూడోసారి ప్రయత్నాలు ప్రారంభించింది..

లక్షలు సంపాదించే ఉద్యోగం.. విలాసవంతమైన జీవితం.. తమ కుమార్తె సుఖంగా ఉంటుందనే ఉద్దేశంతో ప్రవాస వరుడికి ఇచ్చి పెళ్లి చేయాలని ఆరాటపడుతుంటారు. కోరినన్ని లాంఛనాలిచ్చి అట్టహాసంగా వివాహం చేస్తారు. అయితే, మూడుముళ్లు పడ్డాక కాపురానికి వెళ్లే విషయంలో కొందరికి అడ్డంకులు ఎదురవుతున్నాయి. వీసా నిబంధనలతో పలువురు ఆగిపోతుండగా.. అల్లుళ్ల మోసాలతో మరికొందరు పుట్టింటికే పరిమితం అవుతున్నారు. అమెరికా, ఆస్ట్రేలియా, యూకే, జర్మనీ, జపాన్‌, ఐర్లాండ్‌, కెనడా, డెన్మార్క్‌ తదితర దేశాల్లో ఉద్యోగం చేస్తున్న జీవిత భాగస్వామి వద్దకు వెళ్లేందుకు ఏపీ, తెలంగాణల నుంచి సుమారు 3000-4000 మంది వరకు యువతులు వీసాలకు దరఖాస్తు చేసుకున్నట్టు అంచనా. వీరిలో నాలుగేళ్లుగా పుట్టింట్లో ఉన్న వారు 500-600 మంది వరకూ ఉన్నట్టు పోలీసు అధికారులు విశ్లేషిస్తున్నారు.

విదేశీ అల్లుళ్ల నాటకాలెన్నెన్నో..

కెనడాలో ఉంటున్న యువకుడు ఐటీ కంపెనీలో పనిచేస్తున్నట్టు చెప్పి వరంగల్‌ యువతిని వివాహమాడాడు. భార్యను కాపురానికి తీసుకెళ్లకుండా ఏవో కారణాలు చెబుతున్న అల్లుడి గురించి అత్తింటివారు ఆరా తీయగా.. తాత్కాలిక ఉద్యోగిగా పనిచేస్తున్నట్టు తేలింది. ఐర్లాండ్‌లో ఉంటున్న హైదరాబాద్‌ యువకుడు గుంటూరు యువతిని పెళ్లాడాడు. విజిటింగ్‌ వీసాపై ఉన్న అతడు పర్మనెంట్‌ రెసిడెన్సీ ఉందంటూ మోసం చేసి రూ.లక్షల్లో లాంఛనాలు గుంజాడు. తెలంగాణలో ఐదేళ్ల వ్యవధిలో విదేశీ పెళ్లికొడుకుల మోసాలు, వేధింపులకు సంబంధించి సుమారు 500 కేసులు నమోదయ్యాయి. అధికశాతం బాధితులు వివాహ పరిచయ వేదికలు/మధ్యవర్తులు చెప్పిన వివరాలనే గుడ్డిగా నమ్ముతున్నారని.. ఇది సరికాదని ఐర్లాండ్‌కు చెందిన ప్రవాస శాస్త్రవేత్త తాటి రమేశ్‌ పేర్కొన్నారు.  

అన్నీ పరిశీలించాకే ముందుకెళ్లాలి

- బి.సుమతి, డీఐజీ, తెలంగాణ మహిళా భద్రతా విభాగం



ఆయా దేశాల నిబంధనలకు అనుగుణంగా జీవిత భాగస్వామికి వీసా మంజూరు చేస్తుంటారు. కొన్నిసార్లు సహజంగానే ఆలస్యమవుతుంది. కొన్ని సందర్భాల్లో ప్రవాస పెళ్లికొడుకుల మోసాలూ వెలుగు చూస్తున్నాయి. అలాంటప్పుడు జీవిత భాగస్వామికి వీసా రావటం కష్టమవుతుంది. మధ్యవర్తుల మాటలను నమ్మకుండా పెళ్లికి ముందే యువకుడి పాస్‌పోర్టు రెన్యువల్‌, వీసా, ఉద్యోగం చేస్తున్న సంస్థ వివరాలు క్షుణ్ణంగా తెలుసుకోవాలి.

- ఈనాడు, హైదరాబాద్‌ 

Canada: కెనడా వెళ్లాలంటే కష్టాలే.. భారత విద్యార్థులకు తిప్పలు

భారత్‌ నుంచి నేరుగా వచ్చే విమానాలపై కొనసాగుతున్న నిషేధం

ఇతర దేశాలకు వెళ్లి గమ్యస్థానానికి చేరాల్సిన పరిస్థితి



దిల్లీ: భారత్‌కు చెందిన లెరీనా అనే విద్యార్థిని కెనడాలోని ఓ యూనివర్సిటీలో చదువుతోంది. ఇటీవలే ఆమె అక్కడకు వెళ్లడానికి విమానం ఎక్కింది. ఆమె నేరుగా కెనడాకు వెళ్లి ఉంటే సుమారు 22 గంటల్లో ప్రయాణం ముగిసేది. అందుకయ్యే ఖర్చు రూ.1.5 లక్షల లోపే. కానీ నేరుగా వెళ్లే విమానం లేకపోవడంతో మొదట దిల్లీ నుంచి దుబాయికి వెళ్లింది. అక్కడ బార్సిలోనా విమానం కోసం 9 గంటలు వేచి చూడాల్సి వచ్చింది. ఆ తర్వాత మెక్సికో విమానం కోసం మరో 2 గంటలు వేచి చూసింది. తదుపరి మెక్సికోలో ఆర్టీ-పీసీఆర్‌ పరీక్ష చేయించుకుని ఫలితాల కోసం రెండు రోజులు ఎదురు చూసింది. ఆ తర్వాత వాంకోవర్‌కు, అక్కడి నుంచి కెనడాకు చేరుకుంది. దీనికి ఆమెకు అయిన ఖర్చు రూ.5 లక్షలపైనే. ఇది ఒక్క లెరీనా సమస్యే కాదు.. కెనడాలో చదువుతున్న లక్షల మంది భారతీయ విద్యార్థులది. కరోనా నిబంధనల కారణంగా వారికి ప్రయాణంలో ముప్పుతిప్పలు ఎదురవుతున్నాయి.

ఇన్నాళ్లూ ఆన్‌లైన్‌లో బోధించిన కెనడా విశ్వవిద్యాలయాలు ఇప్పుడు నేరుగా తరగతి గది బోధనను ప్రారంభించాయి. దీంతో అక్కడకు వెళ్లడానికి విద్యార్థులు సన్నాహాలు చేసుకుంటున్నారు. కానీ భారత్‌ నుంచి నేరుగా వచ్చే విమానాలపై కెనడా ఇంకా ఆంక్షలు కొనసాగిస్తూనే ఉండడం వారికి సమస్యగా మారింది. రెండో ఉద్ధృతి సమయంలో విధించిన నిషేధాన్ని సెప్టెంబరు 21 వరకూ పొడిగించింది. దీనివల్ల కెనడాకు వెళ్లాలనుకునేవారు సుదీర్ఘ ప్రయాణం చేయాల్సి వస్తోంది. కెనడా ఆంక్షలు విధించని దేశానికి ముందు వెళ్లి, అక్కడి నుంచి కెనడాకు వెళ్లాల్సి వస్తోంది. ఈ కారణంగా ప్రయాణ దూరం పెరిగి ఆపసోపాలు పడాల్సి వస్తోంది. గోరుచుట్టుపై రోకలిపోటులా దీనికి ఆర్టీ-పీసీఆర్‌ పరీక్షల నిబంధనలూ తోడవుతున్నాయి. 

భారత్‌లో చేయించుకునే ఆర్టీ-పీసీఆర్‌ పరీక్షలను కెనడా ఆమోదించడంలేదు. దీంతో కెనడా ధ్రువీకరించిన జాబితాలో ఉన్న దేశంలోనే పరీక్ష చేయించుకోవాల్సి వస్తోంది. ఆ ఫలితాలు వచ్చేవరకూ అక్కడే ఆగాల్సిన పరిస్థితి. దీనికి కనీసం రెండు రోజులు పడుతుండడంతో అక్కడే బస చేయాల్సి వస్తోంది. దీనివల్ల ప్రయాణ సమయం అధికం కావడంతో పాటు ఖర్చులూ విపరీతంగా పెరిగిపోతున్నాయని విద్యార్థులు, వారి తల్లిదండ్రులు ఆవేదన వ్యక్తం చేస్తున్నారు. ఈ విషయాన్ని భారత ప్రభుత్వం కెనడా దృష్టికి తీసుకెళ్లి పరిష్కారాన్ని చూపాలని అభ్యర్థిస్తున్నారు. ఇక్కడి ఆర్టీ-పీసీఆర్‌ పరీక్షల నాణ్యతపై కెనడా ప్రభుత్వానికి నమ్మకం లేకపోతే, ఫలానా ల్యాబ్‌లో చేయించుకొమ్మని సూచించవచ్చని, లేదా విమానాశ్రయాల్లో ఆ ఏర్పాట్లు చేసే దిశగా ఆలోచించాలని కోరుతున్నారు. రోజుకు లక్ష కేసులు వస్తున్న అమెరికా నుంచి విమాన ప్రయాణాలను అనుమతిస్తున్న కెనడా, భారత్‌పై మాత్రం నిషేధం కొనసాగిస్తుండడంపై పెదవి విరుస్తున్నారు. 

US: అమెరికాలోని పాఠశాలలో కాల్పులు.. విద్యార్థి మృతి



వాషింగ్టన్‌: అమెరికాలో కాల్పుల కలకలం రేగింది. ఓ పాఠశాలలో దుండగుడు తుపాకీతో కాల్పులు జరిపాడు. నార్త్‌ కరోలినా రాష్ట్రంలోని విన్‌స్టన్‌ సాలెం నగరంలో ఈ ఘటన చోటుచేసుకుంది.  దుండగుడి కాల్పుల్లో విద్యార్థి మృతిచెందాడు. గాయపడిన మరో విద్యార్థిని ఆస్పత్రికి తరలించి చికిత్స అందించారు.

US green card: భారతీయులకు సత్వర గ్రీన్‌కార్డుల కోసం సిఫార్సు



వాషింగ్టన్‌: ఈబీ 1, 2, 3 కేటగిరీల్లో ఐ140 వీసా పిటిషన్లకు ఆమోదముద్ర పడినవారికి ఉద్యోగ సమ్మతి పత్రాలను, ప్రయాణ పత్రాలను ఇచ్చే అంశంపై అమెరికా అధ్యక్షుడి సలహా సంఘం ఒకటి చర్చించింది. ఆసియన్‌ అమెరికన్లు, హవాయి, పసిఫిక్‌ ద్వీప వాసులకు ప్రాతినిధ్యం వహించే ఈ సలహా సంఘ సిఫార్సును అధ్యక్షుడు జో బైడెన్‌ ఆమోదిస్తే విదేశీ నిపుణులకు అమెరికాలో శాశ్వతనివాస కార్డు (గ్రీన్‌ కార్డు) కోసం నిరీక్షణ వ్యవధి బాగా తగ్గిపోతుంది. అయిదేళ్ల నుంచి ఈ తరహా వీసా అనుమతి కోసం ఎదురుచూస్తున్నవారికీ ఉద్యోగ సమ్మతి పత్రాలను, ప్రయాణ పత్రాలను ఇవ్వాలని సిఫార్సు చేశారు. సంఘంలోని భారతీయ అమెరికన్‌ సభ్యుడు అజయ్‌జైన్‌ భుటోడియా అమెరికాలో హెచ్‌1బీ వీసాదారులు ఎదుర్కొంటున్న సమస్యలను ప్రస్తావించారు. వీరికి త్వరగా గ్రీన్‌కార్డులు ఇస్తే ప్రపంచమంతటి నుంచి సైన్స్‌ టెక్నాలజీ, ఇంజినీరింగ్‌, గణితాల్లో నిష్ణాతులైనవారిని, వైద్యులను అమెరికా పెద్దఎత్తున ఆకర్షించగలుగుతుందన్నారు. వీరి వల్ల అమెరికా ఆర్థికాభివృద్ధికి గొప్ప ఊతం లభిస్తుందన్నారు.

అదే కాళోజీకి మనం ఇచ్చే నివాళి: కేవీ రమణాచారి



ఇంటర్నెట్‌డెస్క్‌: తెలంగాణ భాష, సంస్కృతి పెంపొందించడానికి ప్రతి ఒక్కరూ కృషి చేయడమే కాళోజీకి ఇచ్చే సరైన నివాళి అని తెలంగాణ ప్రభుత్వ సలహాదారు డాక్టర్ కేవీ రమణాచారి అన్నారు. వంశీ డాక్టర్ సినారె విజ్ఞాన పీఠం, తెలుగు అసోసియేషన్ ఆఫ్ ఉగాండా సంయుక్త ఆధ్వర్యంలో తాజాగా దృశ్య మాధ్యమం ద్వారా జరిగిన 107వ జయంతి తెలంగాణ భాషా దినోత్సవంలో రమణాచారి మాట్లాడారు. కాళోజీ పట్ల గౌరవ భావంతో తెలంగాణ ప్రభుత్వం కాళోజీ జయంతి తెలంగాణ భాషా దినోత్సవంగా నిర్వహిస్తూ స్ఫూర్తిని పంచుతోందని తెలిపారు. వంశీ రామరాజు తొలుత స్వాగతం పలుకుతూ కాళోజీ వ్యక్తిగతంగా తన వివాహం దగ్గరుండి జరిపించారని, కవిగా వంశీ ఆర్ట్ థియేటర్స్ నిర్వహించిన సాహిత్య కార్యక్రమాల్లో పాల్గొన్నారని తెలిపారు. కాళోజీ సినారె స్ఫూర్తితో యాభై ఏళ్లుగా సాంస్కృతిక సేవతోపాటు సామాజిక సేవ చేస్తున్నానని అన్నారు.



తెలంగాణ సారస్వత పరిషత్తు ప్రధాన కార్యదర్శి డాక్టర్  జుర్రు చెన్నయ్య ఈ కార్యక్రమానికి అనుసంధానం చేశారు. ఉగాండ తెలుగు సంఘం అధ్యక్షులు వేణుగోపాల్ రావు, ప్రస్తుత అధ్యక్షుడు వెల్దుర్తి పార్థసారధి తమదేశంలో కాళోజీ స్ఫూర్తితో తెలుగు భాషకు తెలుగువారికి సేవలు అందిస్తున్నట్లు వివరించారు. తెలంగాణ ప్రభుత్వం నుంచి కాళోజీ పురస్కారాలు స్వీకరించిన ప్రముఖ కవులు ఆర్ సీతారాం, డా.అంపశయ్య నవీన్, రామా చంద్రమౌళి ప్రసంగిస్తూ కాళోజి చెప్పిందే ఆచరించారని, గొప్ప ప్రజాస్వామ్యవాది అని అన్నారు సామాన్యులకు సైతం చేరేలా కవిత్వం రాస్తూనే అందులో అరుదైన కవితా శిల్పాన్నిపొదిగారని  అన్నారు. కాళోజీ ఫౌండేషన్ అధ్యక్షులు నాగిళ్ల రామశాస్త్రి, కార్యదర్శి వి.ఆర్. విద్యార్థి, కాళోజి కుమారుడు రవికుమార్, ఉగాండకు చెందిన రచయిత వ్యాస కృష్ణ బూరుగుపల్లి తదితరులు ప్రసంగిస్తూ కాళోజీ కవిత్వంలో, వ్యక్తిత్వంలో అనేక విశిష్టతలను వివరించారు.







TANA: న్యూజెర్సీలో తానా సన్నాహక సమావేశం విజయవంతం



ఇంటర్నెట్‌డెస్క్‌: ఉత్తర అమెరికా తెలుగు సంఘం (తానా)(TANA) 23వ మహాసభలను జులై 7,8,9 తేదీల్లో ఘనంగా నిర్వహించనున్నారు. దీనికి సంబంధించిన ఏర్పాట్లు ఇప్పటి నుంచే జరుగుతున్నాయి. అమెరికా(America)లోని వివిధ నగరాల్లో సన్నాహక సభలను తానా నిర్వహిస్తోంది. గార్డెన్‌ స్టేట్‌గా పిలిచే న్యూజెర్సీలో నిర్వహించిన తానా మహాసభల సన్నాహక ఫండ్‌ రైజింగ్‌ కార్యక్రమానికి విశేష స్పందన లభించింది. పెద్ద ఎత్తున తరలివచ్చిన తెలుగువారితో ఎడిసిన్‌లోని రాయల్‌ ఆల్బెర్ట్స్‌ ప్యాలెస్‌ అంతటా సందడి వాతావరణం నెలకొంది. మహిళలు, చిన్నారులతో ప్రాంగణం కిక్కిరిసిపోయింది. ఈ కార్యక్రమంలో భాగంగా నిర్వాహకులు ప్రదర్శించిన తానా సేవా కార్యక్రమాల వీడియో అందర్నీ ఆకర్షించింది. అనంతరం తెలుగుదనం ఉట్టిపడేలా ఏర్పాటు చేసిన సాంస్కృతిక కార్యక్రమాలు అలరించాయి. ఈ కార్యక్రమంలో పాల్గొని గొన్న ఔన్నత్యంతో విరాళాలు అందించిన పలువురు దాతలను వేదికపై ఘనంగా సత్కరించారు. ఇటీవల కన్నుమూసిన ప్రముఖ దర్శకుడు కె.విశ్వనాథ్‌, జయలక్ష్మి దంపతులు, సినీనటుడు నందమూరి తారకరత్నకు ఈ సందర్భంగా శ్రద్ధాంజలి ఘటించారు. 

అనంతరం తానా అధ్యక్షుడు లావు అంజయ్యచౌదరి మాట్లాడుతూ తానా ప్రస్థానం.. ఆ సంఘం నిర్వహించిన, నిర్వహిస్తోన్న వివిధ సేవా కార్యక్రమాలు, ప్రవాస తెలుగువారు కష్టకాలంలో ఉన్నప్పుడు వారికి భరోసాగా నిలిచిన పలు సందర్భాలను వివరించారు. సన్నాహక సమావేశానికి వచ్చిన స్వచ్ఛంద సేవకులు, దాతలకు పేరుపేరునా అంజయ్యచౌదరి ధన్యవాదాలు తెలిపారు. వివిధ తెలుగు సంఘాల ప్రతినిధులు హాజరై తానా మహాసభలకు తమ సంఘీభావాన్ని తెలిపారు.



ఈ కార్యక్రమంలో తానా మహాసభల ఎగ్జిక్యూటివ్‌ డైరెక్టర్‌ రవి మందలపు, కార్యదర్శి సతీశ్‌ తుమ్మల, డైరెక్టర్‌ వంశీ కోట, అడ్వైజర్‌ మహేందర్‌ ముసుకు, జాయింట్‌ సెక్రటరీ శ్రీనివాస్‌ కూకట్ల, తానా ఫౌండేషన్‌ ట్రస్టీలు విద్యా గారపాటి, శ్రీనివాస్‌ ఓరుగంటి, సుమంత్‌ రామ్‌, తానా కమ్యూనిటీ సర్వీసెస్‌ కోఆర్డినేటర్‌ రాజా కసుకుర్తి, కల్చరల్‌ సర్వీసెస్‌ కోఆర్డినేటర్‌ శిరీష్‌ తూనుగుంట్ల, తానా ప్రాంతీయ ప్రతినిధులు వంశీ వాసిరెడ్డి, సునీల్ కోగంటి, శ్రీనివాస్‌ ఉయ్యూరు, దిలీప్‌ ముసునూరు, తానా మహాసభల కల్చరల్‌ ఛైర్మన్‌ స్వాతి అట్లూరి తదితరులు పాల్గొన్నారు. 



నాట్స్‌ కన్వెన్షన్‌ కోఆర్డినేటర్‌ శ్రీధర్‌ అప్పసాని, అధ్యక్షుడు బాపయ్య చౌదరి, శ్రీనివాస్‌ గుత్తికొండ, నాట్స్‌ కార్యవర్గ సభ్యులు, ఆటా బోర్డు ఆఫ్‌ డైరెక్టర్‌ విజయ్‌ కుందూరు, ఐటీ సర్వ్‌ అధ్యక్షుడు వినయ్‌ మహాజన్‌, టీటీఏ డైరెక్టర్‌ శ్రీనివాస్‌ గనగోని తదితరులు అతిథులుగా హాజరయ్యారు. ఈ కార్యక్రమానికి తెలుగు ఫైన్‌ ఆర్ట్స్‌ సొసైటీ అధ్యక్షుడు మధు రాచకుళ్ల, సౌత్‌ జెర్సీ తెలుగు అసోసియేషన్‌ అధ్యక్షుడు శ్రీనివాస్‌ కసిమహంతి, తెలుగు అసోసియేషన్‌ ఆఫ్‌ గ్రేటర్‌ డెలావేర్‌ వాలీ అధ్యక్షుడు ముజీబుర్‌ రెహ్మాన్‌ తదితరులు పాల్గొని తానా మహాసభలకు తమ సంపూర్ణ మద్దతు తెలిపారు.

Ukraine: ఉక్రెయిన్‌ను వీడండి..: భారతీయులకు విదేశాంగ శాఖ హెచ్చరిక



ఇంటర్నెట్‌డెస్క్‌: ఉక్రెయిన్‌లో నివసించే  భారతీయులు వీలైతే దేశాన్ని వీడాలని ప్రభుత్వం సలహా ఇచ్చింది. ఈ మేరకు కీవ్‌లోని భారత దౌత్యకార్యాలయం ఓ ప్రకటన చేసింది. ‘‘ఉక్రెయిన్‌లోని అస్థిర పరిస్థితులను భారతీయులు దృష్టిలో ఉంచుకోవాలి. ముఖ్యంగా ఇక్కడ ఉండాల్సిన అవసరం లేని విద్యార్థులు తాత్కాలికంగా దేశం వీడే అంశాన్ని పరిశీలించాలి’’ అని భారత దౌత్యకార్యాలయం పేర్కొంది. ఉక్రెయిన్‌ను రష్యా ఆక్రమించే అవకాశం ఉందన్న వార్తలు వస్తోన్న నేపథ్యంలో  భారత్‌ ఈ హెచ్చరికలను జారీ చేసింది.

ఇప్పటికే పలు దేశాలు ఉక్రెయిన్‌ నుంచి తమ దేశ ప్రజలను వెనక్కి వచ్చేయాలని పిలుపునిస్తున్నాయి.  ఈ దేశాల జాబితాలో అమెరికా, జర్మనీ, ఇటలీ, బ్రిటన్‌, ఐర్లాండ్‌, బెల్జియం, లక్సంబర్గ్‌, ది నెదర్లాండ్స్‌, కెనడా, నార్వే, ఇస్తోనియా, లిథువేనియా, బల్గేరియా, స్లొవేనియా, ఆస్ట్రేలియా, జపాన్‌, ఇజ్రాయెల్‌, సౌదీ, యూఏఈ ఉన్నాయి. 

రష్యా దాడి చేయడం ఖాయమని ఉక్రెయిన్‌ సహా పలు దేశాలు విశ్వసిస్తున్నాయి. రష్యా మద్దతు ఉన్న బలగాలు డాన్‌బాస్‌ ప్రాంతాన్ని నియంత్రిస్తున్నాయి. గత  48 గంటలుగా రష్యా దళాలు సరిహద్దుల వద్ద మోహరింపులను పెంచాయి. ఈ విషయం బెల్జియంకు చెందిన ఓ సంస్థ ఉపగ్రహ చిత్రాలతో సహా వెల్లడించింది.

India-America: అమెరికాకు దీటుగా బదులిచ్చిన భారత్‌



దిల్లీ: మానవ హక్కులు, ప్రజాస్వామ్య విలువల పరిరక్షణలో భారత్‌ సాధించిన విజయాలు దేశానికే గర్వకారణమని కేంద్రం తెలిపింది.  భారత్‌లో మానవ హక్కులు, ప్రజాస్వామ్య విలువలపై ఆందోళన వ్యక్తం చేస్తూ అమెరికా ప్రతినిధులు చేసిన వ్యాఖ్యలకు భారత్‌ దీటుగా బదులిచ్చింది. జులై 27న భారత్‌కు రానున్న అమెరికా విదేశాంగ మంత్రి ఆంటోనీ బ్లింకెన్‌ ఈ అంశాలను లేవనెత్తనున్నారన్న వార్తల నేపథ్యంలో కేంద్రం స్పందించింది.

మానవ హక్కులు, ప్రజాస్వామ్య విలువల పరిరక్షణకు పరిధులు ఉండవని భారత్‌ వ్యాఖ్యానించింది. వైవిధ్యత, భిన్నత్వాన్ని గుర్తించి గౌరవించే ప్రతి దేశంతో కలిసి పనిచేస్తామని స్పష్టం చేసింది. ప్రజాస్వామ్యం, బహుళత్వం, వైవిధ్యత విషయంలో ప్రపంచ స్థితిగతులను తిరిగి గాడిన పెట్టాల్సిన అవసరం ఉందని తెలిపింది. అందుకు భారత్‌ పూర్తిగా సహకరిస్తుందని పేర్కొంది.

అమెరికా ప్రయాణంపై ఆంక్షల సడలింపు

పూర్తిస్థాయిలో టీకాలు తీసుకుంటేనే అనుమతి
అలాంటి వారికి క్వారంటైన్‌ రద్దు
భారత్‌ తదితర దేశాలపై నిషేధం ఎత్తివేత
కొత్త అంతర్జాతీయ పర్యాటక విధానం వెల్లడించిన బైడెన్‌ సర్కారు



వాషింగ్టన్‌: అమెరికాలో పర్యటించనున్న విదేశీయులపై ఆ దేశం ఆంక్షలను సడలించింది. తమ దేశం వచ్చే విమానం ఎక్కడానికి ముందే పూర్తిస్థాయిలో వ్యాక్సిన్‌ వేయించుకోవాలని షరతు పెట్టింది. దేశంలో అడుగుపెట్టిన తర్వాత అలాంటి వారికి క్వారంటైన్‌ అవసరం ఉండదని స్పష్టం చేసింది. మరోవైపు... భారత్‌ తదితర దేశాలపై గతంలో విధించిన నిషేధాన్ని ఎత్తేసింది. ఈ మేరకు కొత్త అంతర్జాతీయ పర్యాటక విధానాన్ని సోమవారం ప్రకటించింది. నవంబరు నుంచి ఇది అమల్లోకి వస్తుందని తెలిపింది. ఇందుకు సంబంధించిన వివరాలను శ్వేతసౌధం కొవిడ్‌ స్పందన సమన్వయకర్త జెఫ్‌ జియెంట్స్‌ వెల్లడించారు.

‘‘కరోనా వైరస్‌ నుంచి అమెరికన్లకు రక్షణ కల్పించడం, అంతర్జాతీయ ప్రయాణాన్ని మరింత సురక్షితంగా మార్చడమే లక్ష్యంగా... కొత్త అంతర్జాతీయ పర్యాటక విధానాన్ని తీసుకొచ్చాం. ఇకపై పూర్తిస్థాయిలో టీకాలు తీసుకున్న విదేశీయులే అమెరికా వచ్చే విమానాలను ఎక్కాల్సి ఉంటుంది. వారు టీకా ధ్రువపత్రాలతో పాటు... అమెరికా విమానం ఎక్కడానికి మూడు రోజుల్లోపు కొవిడ్‌ పరీక్ష చేయించుకుని, నెగెటివ్‌ ఫలితం వచ్చినట్టు రిపోర్టు కూడా చూపించాలి. ఏయే వ్యాక్సిన్లు తీసుకున్నవారిని దేశంలోకి అనుమతించాలన్నది వ్యాధి నియంత్రణ కేంద్రం (సీడీసీ) నిర్ణయిస్తుంది. టీకాలు తీసుకోకుండా ఇతర దేశాల నుంచి తిరిగివచ్చే అమెరికన్లు కూడా విమానం ఎక్కడానికి ముందురోజు కొవిడ్‌ పరీక్ష చేయించుకోవాలి. దేశానికి వచ్చిన తర్వాత కూడా వారికి మరోసారి టెస్ట్‌ తప్పదు.

ప్రతి వ్యక్తి నుంచి వివరాల సేకరణ...

అమెరికా వచ్చే ప్రతి వ్యక్తి నుంచి వారి ఫోన్‌ నంబరు, ఈ-మెయిల్‌, ఇతర వివరాలను సేకరించేలా విమానయాన సంస్థలకు వ్యాధి నియంత్రణ కేంద్రం (సీడీసీ) ఆదేశాలు ఇవ్వనుంది. దేశంలోకి వచ్చిన తర్వాత వీరిలో ఎవరైనా కొవిడ్‌ బారిన పడితే... వారితో కాంటాక్టు అయినవారిని త్వరగా గుర్తించేందుకు ఈ వివరాలు ఉపయోగపడతాయి. విమానాల్లో ప్రయాణికులు తప్పనిసరిగా మాస్కులు ధరించాలని అధ్యక్షుడు బైడెన్‌ ఇప్పటికే సూచించారు. కొవిడ్‌ నిబంధనలను ఉల్లంఘించేవారు తీవ్ర పరిణామాలను ఎదుర్కోక తప్పదు’’ అని జియంట్స్‌ పేర్కొన్నారు. నిరుడు ప్రారంభంలో కరోనా వ్యాప్తిని దృష్టిలో పెట్టుకుని... నాటి ట్రంప్‌ సర్కారు భారత్‌, చైనా, బ్రిటన్‌, బ్రెజిల్‌ తదితర దేశాల నుంచి అమెరికా వచ్చేవారిపై కఠిన ఆంక్షలు విధించింది. కొత్త విధానంలో వీటిని సడలించడం గమనార్హం. 

న్యూజెర్సీ తెలుగు కళా సమితి కొత్త కార్యవర్గం ఎన్నిక



అమెరికా: న్యూజెర్సీలోని ప్రముఖ తెలుగు సంఘం ‘తెలుగు కళాసమితి’ నూతన కార్యవర్గం ఎన్నికైంది. మే 12, 13 తేదీల్లో హోరాహోరీగా జరిగిన ఎన్నికల్లో సమితి అధ్యక్షుడిగా మధు రాచకుళ్ళ తన సమీప ప్రత్యర్థి గురు ఆలంపల్లిపై ౩౩5 ఓట్ల మెజారిటీతో గెలుపొందారు. న్యూజెర్సీలో తెలుగుభాషా సంస్కృతుల పరిరక్షణకు, పరివ్యాప్తికి శక్తివంచన లేకుండా కృషి చేస్తానని, తనకు ఈ అవకాశం కల్పించిన సభ్యులకు ఆయన కృతజ్ఞతలు తెలిపారు. తెలుగు కళా సమితి సీనియర్ ట్రస్టీలుగా రవి అన్నదానం, బిందు యలమంచిలి , అనూరాధ దాసరి, శ్రీనివాస్ చెరువు ఏకగ్రీవంగా ఎన్నిక కాగా.. సుధా దేవులపల్లి, శ్రీదేవి పులిపాక, జ్యోతి కామరాసు, నాగ మహేందర్ వెలిశాల ట్రస్టీలుగా గెలుపొందారు.



అనంతరం 2022-24 మధ్య కాలానికి నూతన కార్యవర్గాన్ని ఎన్నికల నిర్వహణాధికారి శంకరరావు పోలేపల్లి ప్రకటించారు. అధ్యక్షుడిగా మధు రాచకుళ్ళ, ఉపాధ్యక్షులుగా అనూరాధ దాసరి, కార్యదర్శిగా రవి అన్నదానం, సాంస్కృతిక కార్యదర్శిగా బిందు యలమంచిలి, కోశాధికారిగా శ్రీనివాస్ చెరువు, యువజన కార్యదర్శిగా సుధా దేవులపల్లి, సామాజిక కార్యదర్శిగా శ్రీదేవి పులిపాక, సర్వసభ్య కార్యదర్శిగా జ్యోతి కామరాసు, సాంకేతిక కార్యదర్శిగా నాగ మహేందర్ వెలిశాల మే 18న ప్రమాణస్వీకారం చేసినట్టు తెలుగు కళాసమితి ప్రతినిధులు ఓ ప్రకటనలో వెల్లడించారు.



విశేషంగా అలరించిన వద్దిపర్తి పద్మాకర్‌ అష్టావధానం



సింగపూర్‌: ‘శ్రీ సాంస్కృతిక కళాసారథి’ సింగపూర్ ఆధ్వర్యంలో సంక్రాంతి వేడుకలు ఘనంగా జరిగాయి. ఈ సందర్భంగా తెలుగు సాహితీ సంస్కృతికి తలమానికమైన అవధాన కార్యక్రమాన్ని అద్భుతంగా నిర్వహించారు. సింగపూర్ వేదికపై బ్రహ్మశ్రీ వద్దిపర్తి పద్మాకర్ అష్టావధానం ప్రధాన ఆకర్షణగా నిలిచింది. ‘అవధాన ప్రక్రియ తెలుగువారికి గర్వకారణం. సింగపూరు తెలుగువారికి దీన్ని సంక్రాంతి కానుకగా అందించడానికి ఏర్పాటు చేశాం. పృచ్ఛకులుగా సింగపూర్ నుంచి మా సంస్థ సభ్యులే పాల్గొనడం మరింత ఆనందంగా ఉంది’ అని సంస్థ అధ్యక్షులు కవుటూరు రత్నకుమార్ అన్నారు. గౌరవ అతిథులుగా రాష్ట్ర శాసనసభ పూర్వ ఉపసభాపతి మండలి బుద్ధప్రసాద్, వంగూరి ఫౌండేషన్ ఆఫ్ అమెరికా‌ అధ్యక్షులు, డా.వంగూరి చిట్టెన్ రాజు, సంచాలకులుగా ఆస్ట్రేలియా నుంచి అవధాన శారదామూర్తి, తటవర్తి కళ్యాణ్ చక్రవర్తి పాల్గొని సభకు మరింత శోభను చేకూర్చారు.



చక్కటి  ఛలోక్తులతో ఆసాంతం ఆసక్తికరంగా కొనసాగిన ఈ అవధానంలో, ‘కృష్ణున్బొంది సుయోధనుండు మురిసెన్ గీతామృతాస్వాదియై’ అనే శార్దూల వృత్తంలో సమస్యాపూరణం, దత్తపది అంశంలో ‘గురువు’ అనే పదాన్ని నానార్థాలలో వాడుతూ చంపకమాల వృత్తం, ఆధునిక మహిళ విజయాలపై నిషిద్ధాక్షరి అంశం కోసం కంద పద్యం, న్యస్తాక్షరి అంశంగా ‘గాలిపటం’ అనే పదంలోని అక్షరాలను వేర్వేరు పాదాలలో వచ్చేలా ఉత్పలమాల పద్యం, రాముని అందాన్ని చూసి మైమరచిన విశ్వామిత్రుని స్పందన వర్ణన అంశం పద్యం మొదలైన అధ్భుత పూరణలు అందరినీ అలరించాయి. 



పృచ్ఛకులుగా సమస్యాపూరణం- రాధిక మంగిపూడి; దత్తపది- రాధాకృష్ణ రేగళ్ల; నిషిద్ధాక్షరి-  అపర్ణ గాడేపల్లి; న్యస్తాక్షరి - రోజారమణి ఓరుగంటి; వర్ణన-  స్వాతి జంగా; ఆశువు - పాటూరి రాంబాబు; అప్రస్తుతం - శ్రీ రత్న కుమార్ కవుటూరు; పురాణపఠనం - శ్రీ రాజేంద్రబాబు గట్టు; పాల్గొని చక్కటి ప్రశ్నలతో సభను రక్తి కట్టించారు. సంస్థ కార్యవర్గ సభ్యులు చామిరాజు రామాంజనేయులు సభానిర్వహణ చేయగా, భాస్కర్ ఊలపల్లి వందన సమర్పణ చేశారు, ధరణీప్రగడ వెంకటేశ్వరరావు, రమా సత్యవతి దంపతులు ‘శ్రీ సాంస్కృతిక కళాసారథి’ సంస్థ ప్రతినిధులుగా పద్మాకర్ గురుదేవులను సత్కరించారు. గణేశ్న రాధాకృష్ణ సాంకేతిక నిర్వహణలో యూట్యూబ్ ద్వారా ప్రత్యక్ష ప్రసారం చేసిన  ఈ కార్యక్రమాన్ని ప్రపంచ నలుమూలల నుండి వేల మంది తెలుగు సాహితీప్రియులు వీక్షించి హర్షించారు.



















NRI: విద్యార్థులకు సైన్స్ పరికరాలు, స్టడీ మెటీరియల్ అందించిన తానా మహాసభల కన్వీనర్ పొట్లూరి రవి



ఉత్తర అమెరికా తెలుగు సంఘం (తానా) సహకారంతో కర్నూలు జిల్లా కప్పట్రాళ్ల ఉన్నత పాఠశాల విద్యార్థులకు మైక్రోస్కోప్ పరికరాలు, పదో తరగతి విద్యార్థులకు స్టడీ మెటీరియల్ అందించారు. విద్యార్థులకు బోధనా పరికరాలు, కంప్యూటర్లు అందించాల్సిందిగా పొట్లూరి రవిని అభ్యర్థించగా.. ఆయన వెంటనే స్పందించి మైక్రోస్కోపులు, స్టడీ మెటీరియల్స్ అందించారని పాఠశాల బయాలజీ ఉపాధ్యాయుడు గోకారి తెలిపారు. కంప్యూటర్లని కూడా పది రోజుల్లో అందిస్తామన్నారని చెప్పారు. కప్పట్రాళ్ల విద్యార్థులకు ఉత్తమ విద్యను అందించడానికి కృషి చేస్తామని తానా మహాసభల కన్వీనర్‌ పొట్లూరి రవి తెలిపారు. పాఠశాల విద్యార్థులను ఎన్నారై విద్యార్థులతో ఆన్ లైన్‌లో అనుసంధానం చేసి ఆధునిక సాంకేతిక విద్యను బోధించడానికి కృషి చేస్తామన్నారు. ఈ కార్యక్రమానికి సహకరించిన వాసుబాబు గోరంట్ల, రామ్ చౌదరిలకు ఆయన ప్రత్యేక ధన్యవాదాలు తెలిపారు. ఈ కార్యక్రమంలో ఎన్నారై ఫౌండేషన్ కో-ఆర్డినేటర్ ముప్పా రాజశేఖర్, పారిశ్రామికవేత్త అనంత నాయుడు పాల్గొన్నారు.

TANA: తానా ప్రపంచ సాహిత్య వేదిక ఆధ్వర్యంలో తెలుగు భాషాదినోత్సవ వేడుకలు



డాలస్, టెక్సాస్: తానా ప్రపంచ సాహిత్య వేదిక ఆధ్వర్యంలో తెలుగు భాషాదినోత్సవ వేడుకలు ఘనంగా నిర్వహించారు. తెలుగు వ్యావహారిక భాషోద్యమ పితామహుడు గిడుగు రామమూర్తి పంతులు జయంతిని పురస్కరించుకొని ఆగస్టు 29న తెలుగు భాషాదినోత్సవంగా జరుపుకొంటున్న విషయం తెలిసిందే. ఈ సందర్భంగా తానా ప్రపంచ సాహిత్య వేదిక ఆధ్వర్యంలో ‘తెలుగు భాష, సాహిత్య వికాసాలకై-మహిళా సంస్థల కృషి’ అనే అంశంపై ఓ ప్రత్యేక సాహిత్య కార్యక్రమాన్ని నిర్వహించారు. ప్రతి నెలా ఆఖరి ఆదివారం ‘నెల నెలా తెలుగు వెలుగు’ పేరిట జరుగుతున్న కార్యక్రమంలో భాగంగా ఇది 38వ అంతర్జాతీయ అంతర్జాల దృశ్య సమావేశం.

తానా సంస్థ అధ్యక్షుడు లావు అంజయ్య చౌదరి  సమావేశ ప్రారంభోపన్యాసం చేస్తూ ప్రతిఒక్కరికి తెలుగు భాషా దినోత్సవ శుభాకాంక్షలు తెలియజేశారు. తానా ప్రపంచ సాహిత్య వేదిక నిర్వాహకుడు డా.ప్రసాద్ తోటకూర మాట్లాడుతూ.. ఉగ్గుపాలతో పసిపిల్లలకు మాతృభాష నేర్పే తొలి గురువు తల్లి అని, తెలుగు భాషా పరిరక్షణలో స్త్రీలు ముందుండాలని కోరారు. 14 మహిళా సంస్థల ప్రతినిధులు ఈ వేదికపై పాల్గొనడాన్ని ప్రశంసిస్తూ.. సాహిత్య చరిత్రలో ఇదో అపూర్వ ఘట్టమని కొనియాడారు. తానా ప్రపంచ సాహిత్య వేదిక సమన్వయకర్త చిగురుమళ్ళ శ్రీనివాస్ ముగింపు సందేశమిచ్చారు.

విశిష్ట అతిథులుగా డా.కె.ఎన్.మల్లీశ్వరి-ప్రజాస్వామిక రచయిత్రుల వేదిక, వోల్గా-అస్మిత, కొండవీటి సత్యవతి-స్త్రీవాద పత్రిక భూమిక, అనిశెట్టి రజిత-రుద్రమ సాహిత్య సామాజిక అధ్యయన వేదిక, రమాదేవి-ఐద్వా, గంటి భానుమతి-లేఖిని పాల్గొన్నారు. తేళ్ళ అరుణ-నవ్యాంధ్ర రాష్ట్ర రచయిత్రుల సంఘం (నరసం), పి.జ్యోతి-స్ప్రెడింగ్ లైట్, వలబోజు జ్యోతి-జె.వి ప్రచురణలు, అత్తలూరి విజయలక్ష్మి-సరసిజ థియేటర్‌ ఫర్ ఉమెన్, జ్వలిత-కథయిత్రుల సమూహం, కొండేపూడి నిర్మల-సంతకం సాహిత్య వేదిక, ఆచార్య కాత్యాయనీ విద్మహే-స్త్రీజనాభ్యుదయ అధ్యయన సంస్థ పాలుపంచుకొన్నారు. వీరితోపాటు మహిళా సాహిత్య, చైతన్య సాంస్కృతిక సంస్థలు పాల్గొన్నాయి. ఈ పూర్తి కార్యక్రమన్ని https://youtu.be/Bz6lI-8zJaw యూట్యూబ్‌ లింక్‌లో చూడవచ్చు.

SPB మ్యూజిక్‌ ఇంటర్నేషనల్‌ ఏర్పాటు



న్యూజెర్సీ: ప్రముఖ గాయకుడు దివంగత ఎస్పీ బాల సుబ్రహ్మణ్యం పేరిట ఎస్పీబీ మ్యూజిక్‌ ఇంటర్నేషనల్‌ (SPBMI) అనే స్వచ్ఛంద సంస్థ ఏర్పాటైంది. ప్రపంచవ్యాప్తంగా ఉన్న గాయనీ గాయకుల్లోని ప్రతిభను వెలికి తీయడమే లక్ష్యంగా జూన్‌ 27న న్యూజెర్సీలో దీన్ని ఏర్పాటు చేశారు. కొవిడ్‌ నిబంధనల మధ్య 150 మంది నేరుగా, వేలాది మంది ఆన్‌లైన్‌లో ఈ కార్యక్రమంలో పాల్గొన్నారు. ఈ సంస్థకు శ్రీనివాస్‌ గూడూరు ఛైర్మన్‌గా వ్యవహరించనున్నారు. అధ్యక్షుడిగా భాస్కర్‌ గంటి, వైస్‌ ఛైర్‌పర్సన్‌గా రాజేశ్వరి బుర్రా, కార్యదర్శిగా లక్ష్మి మోపర్తి, కన్వీనర్‌గా ప్రవీణ్‌ గూడూరు, సలహా సంఘం సభ్యుడిగా దాము గేదెల వ్యవహరించనున్నారు. ఈ సంస్థ ద్వారా పాటల పోటీలు నిర్వహించి ఎస్పీబీ పేరుతో అవార్డు కూడా ఇవ్వనున్నట్లు నిర్వాహకులు వెల్లడించారు.

పురోహితులు రఘు శంకరమంచి పూజా కార్యక్రమాలు నిర్వహించగా... ప్రముఖ గేయ రచయిత వడ్డేపల్లి కృష్ణ రాసిన పాటను టాలీవుడ్‌ గాయకుడు రాము ఆలపించి కార్యక్రమాన్ని ప్రారంభించారు. మహేశ్‌ సలాది, రాజేశ్వరీ బుర్రా యాంకర్లుగా వ్యవహరించారు. ఈ సందర్భంగా ఎస్పీ బాలసుబ్రహ్మణ్యంపై AVని ప్రదర్శించారు. సంస్థ ఏర్పాటుపై బాలసుబ్రహ్మణ్యం సోదరి ఎస్పీ శైలజ సంతోషం వ్యక్తంచేస్తూ శుభాకాంక్షలు తెలిపారు. అంతర్జాతీయ స్థాయిలో నెలకొల్పిన ఈ సంస్థ అత్యున్నత స్థాయికి చేరుకుంటుందని, అందుకు తన సహాయ సహకారాలు అందిస్తానని సంస్థ ముఖ్య సలహాదారు, ప్రముఖ సంగీత దర్శకుడు ఆర్పీ పట్నాయక్‌ వెల్లడించారు.

ఈ కార్యక్రమంలో పాల్గొన్న ప్రముఖ నటుడు తనికెళ్ల భరణి, వడ్డేపల్లి కృష్ణ, మాజీ డిప్యూటీ స్పీకర్‌ మండలి బుద్ద ప్రసాద్‌, న్యూజెర్సీ కమిషనర్‌ ఆఫ్‌ యుటిలిటీస్‌ ఉపేంద్ర చివుకుల, లీడ్‌ ఇండియా యూఎస్‌ఏ ఛైర్మన్‌ హరి ఎప్పనపల్లి, తానా అధ్యక్షుడు జయ తాళ్లూరి, ఓమ్‌ స్టూడియో అధినేత అశోక్‌ బద్ది, రామాచారి, మాధవపెద్ది సురేశ్‌ తదితరులు పాల్గొని ఎస్పీ బాలసుబ్రహ్మణ్యంతో తమ అనుబంధాన్ని గుర్తు చేసుకున్నారు. ప్రపంచ సంగీత ప్రియుల గుండెల్లో ఆయన ఎప్పటికీ నిలిచిపోతారని పేర్కొన్నారు. 

అలాగే టాలీవుడ్‌కు చెందిన ప్రముఖ గాయకులు, నటులు మనో, సుమన్‌, మల్లికార్జున్‌, గోపిక పూర్ణిమ, పార్థు నేమాని, విజయ లక్ష్మి, వేణు శ్రీరంగం, దినకర్‌, శారద ఆకునూరి, రాము, వినోద్‌బాబు, ఝాన్సీ, విజయ కుమారి, జగన్నాథరావు, రాజీవ్‌, అనితా కృష్ణ, రాగిణి, సింహాద్రి ప్రసాద్‌, ఆనంద్‌ తదితరులు పాల్గొని బాలుకు నివాళులర్పించారు. 

అమెరికాలోని తెలుగు సంఘాలకు చెందిన వేగేశ్న ఫౌండేషన్‌ ఛైర్మన్‌ వంశీ రామరాజు, నాటా వైస్‌ ప్రెసిడెంట్‌ బాలా ఇందుర్తి, టీఎఫ్‌ఏఎస్‌ ప్రెసిడెంట్‌ శ్రీదేవి జాగర్లమూడి, జీఎస్‌కేఐ ప్రెసిడెంట్‌ మధు అన్నా, శ్రీనివాస్‌ చిమట తదితరులు జూమ్‌ ద్వారా పాల్గొని సంగీత ప్రపంచానికి బాలు చేసిన సేవలను కొనియాడారు. కార్యక్రమానికి హాజరైన వారికి సంస్థ కార్యదర్శి లక్ష్మి మోపర్తి ధన్యవాదాలు తెలిపారు. మన టీవీ, టీవీ ఏషియా తెలుగు, ఓమ్‌ స్టూడియో ఈ కార్యక్రమాన్ని ప్రత్యక్ష ప్రసారం చేశాయి.

జగన్‌ పాలనను అంతమొందించాలి.. ఎన్నారైల సమావేశంలో మారెడ్డి శ్రీనివాసులు



కేన్సాస్‌: జగన్ రెడ్డి పాలనలో ఆంధ్ర రాష్ట్రం కన్నీరు కారుస్తోందని తెదేపా పొలిట్ బ్యూరో సభ్యులు, పార్టీ కడప అధ్యక్షుడు మారెడ్డి శ్రీనివాసులు రెడ్డి అన్నారు. కేన్సాస్ నగరంలో ఎన్టీఆర్ శతజయంతి ఉత్సవాల్లో భాగంగా 7వ మహానాడు కార్యక్రమం తెలుగుదేశం పార్టీ ఎన్నారై యూఎస్ కో-ఆర్డినేటర్ జయరాం కోమటి అధ్యక్షతన జరిగింది. తొలుత ఎన్టీఆర్ మనవరాలు మనస్విని కంభంపాటి, లక్ష్మీ నాయుడు వెలకటూరితో కలిసి జ్యోతి ప్రజ్వలన చేసి ఎన్టీఆర్ చిత్రపటానికి పూలమాలలు వేసి ఘనంగా నివాళులు అర్పించారు. ఎన్టీఆర్ చిత్రాల్లోని పాటలు, ఇంకా అనేక సాంస్కృతిక కార్యక్రమాలతో యువత, చిన్నారులు అలరించారు.ఈ కార్యక్రమానికి ముఖ్య అతిథిగా మారెడ్డి శ్రీనివాసులురెడ్డి, మిర్చి యార్డు మాజీ ఛైర్మన్ మన్నవ సుబ్బారావు తదితరులు హాజరయ్యారు.



ఈ సందర్భంగా శ్రీనివాసులురెడ్డి మాట్లాడుతూ.. జగన్ పాలనలో ఆంధ్ర రాష్ట్రం కంట తడి పెడుతోందన్నారు. దీనిపై ప్రవాసాంధ్రులు స్పందించాలని, తక్షణమే ప్రతి ఒక్కరూ మేల్కోవాల్సిన అవసరం ఉందన్నారు. చంద్రబాబును సీఎంను చేసేందుకు అందరం నడుం బిగించాలని చెప్పారు. విధ్వంస పాలనలో రాష్ట్రంలో అభివృద్ధి పూర్తిగా కుంటుపడిందని, ఆర్థికంగా అథఃపాతాళంలోకి వెళ్లిందని అన్నారు. జగన్ ఆర్థికంగా పరిపుష్టి చెంది.. రాష్ట్రాన్ని అంధకారంలోకి తీసుకెళ్లారని మండిపడ్డారు. ప్రతి కార్యక్రమానికీ తన పేరు, తన తండ్రి పేరు పెట్టుకునే ఉత్సాహం.. అభివృద్ధిలో మాత్రం లేదని విమర్శించారు. చివరకు శ్మశానాలకు కూడా తండ్రి పేరు పెట్టుకుంటారేమో అని ఎద్దేవాచేశారు.  జయరాం కోమటి మాట్లాడుతూ.. జగన్ రెడ్డి రాష్ట్రానికి పట్టిన శని అని, దాన్ని త్వరగా వదిలించుకోవాలని పిలుపునిచ్చారు. రాష్ట్ర అభివృద్ధిని గాలికొదిలేసి కేసుల నుంచి బయట పడటానికి ప్రధాని కాళ్లు పట్టుకున్నారని విమర్శించారు. జగన్ రెడ్డి ఉన్నంత కాలం ప్రవాసాంధ్రులు పెట్టుబడులు పెట్టేందుకు ముందుకు రారని, ఉద్యోగ, ఉపాధి అవకాశాలు ఉండబోవన్నారు.



మన్నవ సుబ్బారావు మాట్లాడుతూ.. రాష్ట్రంలో శాంతిభద్రతలు పూర్తిగా క్షీణించాయన్నారు. ఎవరికీ రక్షణలేని పరిస్థితి నెలకొందన్నారు. పోలీసులు, నేరస్థులు కలిసి పనిచేస్తున్నారని సాక్షాత్తూ సుప్రీంకోర్టు వ్యాఖ్యానించిందని గుర్తుచేశారు. రాష్ట్రంలో పోలీసు వ్యవస్థపైన, జగన్మోహన్ రెడ్డిపైన సొంత చెల్లెలే విశ్వాసం కోల్పోయారని విమర్శించారు. వివేకానందరెడ్డి హత్య కేసును పక్క రాష్ట్రానికి బదిలీ చేయమనడమే దీనికి నిదర్శనమన్నారు. నేరస్థుల పాలనలో అరాచకం ప్రబలిపోయిందని విమర్శించారు. ఎన్టీఆర్ మనవరాలు మనస్విని కంభంపాటి మాట్లాడుతూ.. ఎన్టీఆర్ చాలా క్రమశిక్షణతో జీవించారని, అలాంటి వారికి మనవరాలిగా పుట్టడం తన అదృష్టంగా భావిస్తున్నానని చెప్పారు. కార్యక్రమంలో తానా పూర్వాధ్యక్షులు సతీష్ వేమన, లక్ష్మీ నాయుడు వెలకటూరి, కేన్సాస్ స్టేట్ ఎన్ఆర్ ప్రెసిడెంట్ రావు ద్రోణవల్లి, వైస్ ప్రెసిడెంట్ అరుణ్ కొమ్మినేని, జనరల్ సెక్రటరీ వెంకట్ నల్లూరి, ట్రెజరర్ గౌతమ్ నల్లూరి, సోషల్ మీడియా కోఆర్డినేటర్ ప్రవల్లిక వట్టెం, యూత్ కో ఆర్డినేటర్ రతన్ కొమ్మినేనితో పాటు దాదాపు 400 మంది ప్రవాసాంధ్రులు పాల్గొన్నారు. ఈ కార్యక్రమానికి సహకరించిన చంద్ర గన్నే, జితేంద్ర చలసాని, రూప బసు, హేమంత్ వట్టెం, ప్రకాష్ కన్యధార, బాపు మోతే, కృష్ణ రెలేటర్, అరవింద్ పుట్టి, కార్యకర్తలందరికీ కేన్సాస్ స్టేట్ ఎన్ఆర్ఐ ప్రెసిడెంట్ రావు.. ద్రోణవల్లి ధన్యవాదాలు తెలిపారు. నందమూరి తారక రామారావుకు భారతరత్న ఇవ్వాలని వెంకట్ గొర్రెపాటి, హెల్త్‌ యూనివర్సిటీకి తిరిగి రామారావు పేరు పెట్టాలని సత్య చిగురుపాటి తీర్మానాలు చేశారు. అందరూ వీటికి ఆమోదం తెలిపారు.











